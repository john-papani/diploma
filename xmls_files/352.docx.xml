<akomaNtoso xmlns="http://docs.oasis-open.org/legaldocml/ns/akn/3.0">
  <debate name="debate">
    <meta>
      <identification source="#cobalt">
        <FRBRWork>
          <FRBRthis value="/akn/gr/debate/2021-02-26/1/!main"/>
          <FRBRuri value="/akn/gr/debate/2021-02-26/1"/>
          <FRBRalias value="ΠΡΑΚΤΙΚΑ ΒΟΥΛΗΣ 2021-02-26" name="title"/>
          <FRBRdate date="2021-02-26" name="Generation"/>
          <FRBRauthor href=""/>
          <FRBRcountry value="gr"/>
          <FRBRnumber value="1"/>
        </FRBRWork>
        <FRBRExpression>
          <FRBRthis value="/akn/gr/debate/2021-02-26/1/gr@2021-02-26/!main"/>
          <FRBRuri value="/akn/gr/debate/2021-02-26/1/gr@2021-02-26"/>
          <FRBRdate date="2021-02-26" name="Generation"/>
          <FRBRauthor href=""/>
          <FRBRlanguage language="gr"/>
        </FRBRExpression>
        <FRBRManifestation>
          <FRBRthis value="/akn/gr/debate/2021-02-26/1/gr@2021-02-26/!main"/>
          <FRBRuri value="/akn/gr/debate/2021-02-26/1/gr@2021-02-26"/>
          <FRBRdate date="2021-02-26" name="Generation"/>
          <FRBRauthor href=""/>
        </FRBRManifestation>
      </identification>
      <references source="#cobalt">
        <TLCOrganization eId="greek_parl" href="/ontology/organization/akn/greek_parl" showAs="Greek_Parliament"/>
        <TLCRole eId="proedros" href="/ontology/person/akn/parliament/proedros" showAs="ΠΡΟΕΔΡΟΣ"/>
        <TLCPerson eId="theodoros_dritsas" href="/ontology/person/akn/parliament/theodoros_dritsas" showAs="ΘΕΟΔΩΡΟΣ ΔΡΙΤΣΑΣ"/>
        <TLCPerson eId="sofia_sakorafa" href="/ontology/person/akn/parliament/sofia_sakorafa" showAs="Σοφία Σακοράφα"/>
        <TLCPerson eId="sabbas_anastasiadis" href="/ontology/person/akn/parliament/sabbas_anastasiadis" showAs="ΣΑΒΒΑΣ ΑΝΑΣΤΑΣΙΑΔΗΣ"/>
        <TLCPerson eId="dimitrios_konstantopoulos" href="/ontology/person/akn/parliament/dimitrios_konstantopoulos" showAs="ΔΗΜΗΤΡΙΟΣ ΚΩΝΣΤΑΝΤΟΠΟΥΛΟΣ"/>
        <TLCPerson eId="konstantinos_ax._karamanlis" href="/ontology/person/akn/parliament/konstantinos_ax._karamanlis" showAs="ΚΩΝΣΤΑΝΤΙΝΟΣ ΑΧ. ΚΑΡΑΜΑΝΛΗΣ"/>
        <TLCPerson eId="nikolaos_igoumenidis" href="/ontology/person/akn/parliament/nikolaos_igoumenidis" showAs="ΝΙΚΟΛΑΟΣ ΗΓΟΥΜΕΝΙΔΗΣ"/>
        <TLCPerson eId="theodora_tzakri" href="/ontology/person/akn/parliament/theodora_tzakri" showAs="ΘΕΟΔΩΡΑ ΤΖΑΚΡΗ"/>
        <TLCPerson eId="konstantinos_skandalidis" href="/ontology/person/akn/parliament/konstantinos_skandalidis" showAs="ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ"/>
        <TLCPerson eId="panagiotis_skouroliakos" href="/ontology/person/akn/parliament/panagiotis_skouroliakos" showAs="ΠΑΝΑΓΙΩΤΗΣ ΣΚΟΥΡΟΛΙΑΚΟΣ"/>
        <TLCPerson eId="athanasios_athanasiou" href="/ontology/person/akn/parliament/athanasios_athanasiou" showAs="ΑΘΑΝΑΣΙΟΣ ΑΘΑΝΑΣΙΟΥ"/>
        <TLCPerson eId="athanasios_lioupis" href="/ontology/person/akn/parliament/athanasios_lioupis" showAs="ΑΘΑΝΑΣΙΟΣ ΛΙΟΥΠΗΣ"/>
        <TLCPerson eId="konstantinos_tasoulas" href="/ontology/person/akn/parliament/konstantinos_tasoulas" showAs="ΚΩΝΣΤΑΝΤΙΝΟΣ ΤΑΣΟΥΛΑΣ"/>
        <TLCPerson eId="anastasios_dimosxakis" href="/ontology/person/akn/parliament/anastasios_dimosxakis" showAs="ΑΝΑΣΤΑΣΙΟΣ ΔΗΜΟΣΧΑΚΗΣ"/>
        <TLCPerson eId="konstantinos_tsiaras" href="/ontology/person/akn/parliament/konstantinos_tsiaras" showAs="ΚΩΝΣΤΑΝΤΙΝΟΣ ΤΣΙΑΡΑΣ"/>
        <TLCPerson eId="nikolaos-georgios_dendias" href="/ontology/person/akn/parliament/nikolaos-georgios_dendias" showAs="ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ"/>
        <TLCPerson eId="apostolos_abdelas" href="/ontology/person/akn/parliament/apostolos_abdelas" showAs="Απόστολος Αβδελάς"/>
        <TLCPerson eId="dionusia-theodora_augerinopoulou" href="/ontology/person/akn/parliament/dionusia-theodora_augerinopoulou" showAs="ΔΙΟΝΥΣΙΑ-ΘΕΟΔΩΡΑ ΑΥΓΕΡΙΝΟΠΟΥΛΟΥ"/>
        <TLCPerson eId="andreas_loberdos" href="/ontology/person/akn/parliament/andreas_loberdos" showAs="ΑΝΔΡΕΑΣ ΛΟΒΕΡΔΟΣ"/>
        <TLCPerson eId="sofia_sakorafa" href="/ontology/person/akn/parliament/sofia_sakorafa" showAs="ΣΟΦΙΑ ΣΑΚΟΡΑΦΑ"/>
        <TLCPerson eId="eustathios_konstantinidis" href="/ontology/person/akn/parliament/eustathios_konstantinidis" showAs="ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ"/>
        <TLCPerson eId="antonios_mulonakis" href="/ontology/person/akn/parliament/antonios_mulonakis" showAs="ΑΝΤΩΝΙΟΣ ΜΥΛΩΝΑΚΗΣ"/>
        <TLCPerson eId="georgios_fraggidis" href="/ontology/person/akn/parliament/georgios_fraggidis" showAs="ΓΕΩΡΓΙΟΣ ΦΡΑΓΓΙΔΗΣ"/>
        <TLCPerson eId="besuropoulos" href="/ontology/person/akn/parliament/besuropoulos" showAs="ΒΕΣΥΡΟΠΟΥΛΟΣ"/>
        <TLCPerson eId="spuridon-adonis_georgiadis" href="/ontology/person/akn/parliament/spuridon-adonis_georgiadis" showAs="ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ"/>
        <TLCPerson eId="konstantinos_blasis" href="/ontology/person/akn/parliament/konstantinos_blasis" showAs="ΚΩΝΣΤΑΝΤΙΝΟΣ ΒΛΑΣΗΣ"/>
        <TLCPerson eId="basileios_biliardos" href="/ontology/person/akn/parliament/basileios_biliardos" showAs="ΒΑΣΙΛΕΙΟΣ ΒΙΛΙΑΡΔΟΣ"/>
        <TLCPerson eId="athanasios_mpouras" href="/ontology/person/akn/parliament/athanasios_mpouras" showAs="Αθανάσιος Μπούρας"/>
        <TLCPerson eId="theodora_mpakogianni" href="/ontology/person/akn/parliament/theodora_mpakogianni" showAs="ΘΕΟΔΩΡΑ ΜΠΑΚΟΓΙΑΝΝΗ"/>
        <TLCPerson eId="andreas_mixailidis" href="/ontology/person/akn/parliament/andreas_mixailidis" showAs="ΑΝΔΡΕΑΣ ΜΙΧΑΗΛΙΔΗΣ"/>
        <TLCPerson eId="dimitrios_xaritou" href="/ontology/person/akn/parliament/dimitrios_xaritou" showAs="ΔΗΜΗΤΡΙΟΣ ΧΑΡΙΤΟΥ"/>
        <TLCPerson eId="athanasios_pafilis" href="/ontology/person/akn/parliament/athanasios_pafilis" showAs="ΑΘΑΝΑΣΙΟΣ ΠΑΦΙΛΗΣ"/>
        <TLCPerson eId="athanasios_lioutas" href="/ontology/person/akn/parliament/athanasios_lioutas" showAs="ΑΘΑΝΑΣΙΟΣ ΛΙΟΥΤΑΣ"/>
        <TLCPerson eId="foteini_mpakadima" href="/ontology/person/akn/parliament/foteini_mpakadima" showAs="ΦΩΤΕΙΝΗ ΜΠΑΚΑΔΗΜΑ"/>
        <TLCPerson eId="basileios_basileiadis" href="/ontology/person/akn/parliament/basileios_basileiadis" showAs="ΒΑΣΙΛΕΙΟΣ ΒΑΣΙΛΕΙΑΔΗΣ"/>
        <TLCPerson eId="makarios_lazaridis" href="/ontology/person/akn/parliament/makarios_lazaridis" showAs="ΜΑΚΑΡΙΟΣ ΛΑΖΑΡΙΔΗΣ"/>
        <TLCPerson eId="konstantinos_marabegias" href="/ontology/person/akn/parliament/konstantinos_marabegias" showAs="ΚΩΝΣΤΑΝΤΙΝΟΣ ΜΑΡΑΒΕΓΙΑΣ"/>
        <TLCPerson eId="xaralampos_athanasiou" href="/ontology/person/akn/parliament/xaralampos_athanasiou" showAs="Χαράλαμπος Αθανασίου"/>
        <TLCPerson eId="emmanouil_konsolas" href="/ontology/person/akn/parliament/emmanouil_konsolas" showAs="ΕΜΜΑΝΟΥΗΛ ΚΟΝΣΟΛΑΣ"/>
        <TLCPerson eId="mixail_loberdos" href="/ontology/person/akn/parliament/mixail_loberdos" showAs="ΜΙΧΑΗΛ ΛΟΒΕΡΔΟΣ"/>
        <TLCPerson eId="polloi_bouleutes" href="/ontology/person/akn/parliament/polloi_bouleutes" showAs="ΠΟΛΛΟΙ ΒΟΥΛΕΥΤΕΣ"/>
        <TLCPerson eId="basileios_kegkeroglou" href="/ontology/person/akn/parliament/basileios_kegkeroglou" showAs="ΒΑΣΙΛΕΙΟΣ ΚΕΓΚΕΡΟΓΛΟΥ"/>
        <TLCPerson eId="olga_kefalogianni" href="/ontology/person/akn/parliament/olga_kefalogianni" showAs="ΟΛΓΑ ΚΕΦΑΛΟΓΙΑΝΝΗ"/>
        <TLCPerson eId="basileios_kontozamanis" href="/ontology/person/akn/parliament/basileios_kontozamanis" showAs="ΒΑΣΙΛΕΙΟΣ ΚΟΝΤΟΖΑΜΑΝΗΣ"/>
        <TLCPerson eId="georgios_katrougkalos" href="/ontology/person/akn/parliament/georgios_katrougkalos" showAs="ΓΕΩΡΓΙΟΣ ΚΑΤΡΟΥΓΚΑΛΟΣ"/>
        <TLCPerson eId="dimitrios_kairidis" href="/ontology/person/akn/parliament/dimitrios_kairidis" showAs="ΔΗΜΗΤΡΙΟΣ ΚΑΙΡΙΔΗΣ"/>
        <TLCPerson eId="ioannis_mpournous" href="/ontology/person/akn/parliament/ioannis_mpournous" showAs="ΙΩΑΝΝΗΣ ΜΠΟΥΡΝΟΥΣ"/>
        <TLCPerson eId="georgios_kotsos" href="/ontology/person/akn/parliament/georgios_kotsos" showAs="ΓΕΩΡΓΙΟΣ ΚΩΤΣΟΣ"/>
        <TLCPerson eId="mauroudis_boridis" href="/ontology/person/akn/parliament/mauroudis_boridis" showAs="ΜΑΥΡΟΥΔΗΣ ΒΟΡΙΔΗΣ"/>
        <TLCPerson eId="panagiotis_tsakloglou" href="/ontology/person/akn/parliament/panagiotis_tsakloglou" showAs="ΠΑΝΑΓΙΩΤΗΣ ΤΣΑΚΛΟΓΛΟΥ"/>
        <TLCPerson eId="ioannis_amanatidis" href="/ontology/person/akn/parliament/ioannis_amanatidis" showAs="ΙΩΑΝΝΗΣ ΑΜΑΝΑΤΙΔΗΣ"/>
        <TLCPerson eId="apostolos_panas" href="/ontology/person/akn/parliament/apostolos_panas" showAs="ΑΠΟΣΤΟΛΟΣ ΠΑΝΑΣ"/>
        <TLCPerson eId="xristos_mpoukoros" href="/ontology/person/akn/parliament/xristos_mpoukoros" showAs="ΧΡΗΣΤΟΣ ΜΠΟΥΚΩΡΟΣ"/>
        <TLCPerson eId="olumpia_teligioridou" href="/ontology/person/akn/parliament/olumpia_teligioridou" showAs="ΟΛΥΜΠΙΑ ΤΕΛΙΓΙΟΡΙΔΟΥ"/>
        <TLCPerson eId="athanasios_dabakis" href="/ontology/person/akn/parliament/athanasios_dabakis" showAs="ΑΘΑΝΑΣΙΟΣ ΔΑΒΑΚΗΣ"/>
        <TLCPerson eId="georgios_dendias" href="/ontology/person/akn/parliament/georgios_dendias" showAs="ΓΕΩΡΓΙΟΣ ΔΕΝΔΙΑΣ"/>
        <TLCPerson eId="konstantinos_mpogdanos" href="/ontology/person/akn/parliament/konstantinos_mpogdanos" showAs="ΚΩΝΣΤΑΝΤΙΝΟΣ ΜΠΟΓΔΑΝΟΣ"/>
        <TLCPerson eId="oloi_oi_bouleutes" href="/ontology/person/akn/parliament/oloi_oi_bouleutes" showAs="ΟΛΟΙ ΟΙ ΒΟΥΛΕΥΤΕΣ"/>
        <TLCPerson eId="dimitrios_koubelas" href="/ontology/person/akn/parliament/dimitrios_koubelas" showAs="ΔΗΜΗΤΡΙΟΣ ΚΟΥΒΕΛΑΣ"/>
        <TLCPerson eId="andreas_nikolakopoulos" href="/ontology/person/akn/parliament/andreas_nikolakopoulos" showAs="ΑΝΔΡΕΑΣ ΝΙΚΟΛΑΚΟΠΟΥΛΟΣ"/>
        <TLCPerson eId="konstantinos_mpoumpas" href="/ontology/person/akn/parliament/konstantinos_mpoumpas" showAs="ΚΩΝΣΤΑΝΤΙΝΟΣ ΜΠΟΥΜΠΑΣ"/>
        <TLCPerson eId="odusseas_konstantinopoulos" href="/ontology/person/akn/parliament/odusseas_konstantinopoulos" showAs="Οδυσσέας Κωνσταντινόπουλος"/>
        <TLCPerson eId="apostolos_besuropoulos" href="/ontology/person/akn/parliament/apostolos_besuropoulos" showAs="ΑΠΟΣΤΟΛΟΣ ΒΕΣΥΡΟΠΟΥΛΟΣ"/>
        <TLCPerson eId="basileios-petros_spanakis" href="/ontology/person/akn/parliament/basileios-petros_spanakis" showAs="ΒΑΣΙΛΕΙΟΣ-ΠΕΤΡΟΣ ΣΠΑΝΑΚΗΣ"/>
        <TLCPerson eId="nikolaos_papanastasis" href="/ontology/person/akn/parliament/nikolaos_papanastasis" showAs="ΝΙΚΟΛΑΟΣ ΠΑΠΑΝΑΣΤΑΣΗΣ"/>
        <TLCPerson eId="georgios_koumoutsakos" href="/ontology/person/akn/parliament/georgios_koumoutsakos" showAs="ΓΕΩΡΓΙΟΣ ΚΟΥΜΟΥΤΣΑΚΟΣ"/>
      </references>
    </meta>
    <preface>
      <container name="first_toc">
        <p>ΠΙΝΑΚΑΣ ΠΕΡΙΕΧΟΜΕΝΩΝ</p>
        <p>ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ</p>
        <p>ΙΗ’ ΠΕΡΙΟΔΟΣ </p>
        <p>ΣΥΝΟΔΟΣ Β΄</p>
        <p>ΣΥΝΕΔΡΙΑΣΗ ΠΘ΄</p>
        <p>Παρασκευή  26 Φεβρουαρίου 2021</p>
      </container>
      <container name="subjects">
        <p>Α. ΕΙΔΙΚΑ ΘΕΜΑΤΑ </p>
        <p>1. Επικύρωση Πρακτικών, σελ.</p>
        <p>2. Επί διαδικαστικού θέματος, σελ.</p>
        <p>3. Επί προσωπικού θέματος, σελ.</p>
        <p>Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ </p>
        <p>1. Ανακοίνωση αναφορών, σελ.</p>
        <p>2. Ανακοίνωση του δελτίου επικαίρων ερωτήσεων της Δευτέρας 1 Μαρτίου 2021, σελ.</p>
        <p>3. Συζήτηση επικαίρων ερωτήσεων: </p>
        <p>α) Προς τον Υπουργό Ανάπτυξης και Επενδύσεων, με θέμα: «Εν ψυχρώ δολοφονία των πωλητών λαϊκών αγορών», σελ.</p>
        <p>β) Προς τον Υπουργό Υποδομών και Μεταφορών: </p>
        <p>i. με θέμα: «Ασφαλής πρόσβαση στο νέο παιδιατρικό νοσοκομείο Φυλύρου», σελ.</p>
        <p>ii. με θέμα: «Διακοπή λειτουργίας του Αυτοκινητόδρομου «Νέα Οδός» κατά την κακοκαιρία «Μήδεια», της 15-16 Φεβρουαρίου 2021», σελ.</p>
        <p>Γ. ΝΟΜΟΘΕΤΙΚΗ ΕΡΓΑΣΙΑ </p>
        <p>1. Μόνη συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Οργάνωση και λειτουργία Υπουργείου Εξωτερικών, Συμβούλιο Απόδημου Ελληνισμού και ρύθμιση θεμάτων διεθνούς αναπτυξιακής συνεργασίας και ανθρωπιστικής βοήθειας», σελ.</p>
        <p>2. Αίτηση ονομαστικής ψηφοφορίας Βουλευτών του ΣΥΡΙΖΑ-Προοδευτική Συμμαχία, επί της τροπολογίας υπ’ αριθμόν 763/24.2.2021 του σχεδίου νόμου του Υπουργείου Εξωτερικών, σελ.</p>
        <p>3. Συζήτηση επί παρεμπίπτοντος ζητήματος, σύμφωνα με το άρθρο 67 του Κανονισμού της Βουλής, που ετέθη από τον Κοινοβουλευτικό Εκπρόσωπο του ΣΥΡΙΖΑ και απόσυρση αυτού, σελ.</p>
      </container>
      <container name="proedreuontes">
        <p>ΠΡΟΕΔΡΕΥΟΝΤΕΣ</p>
        <p>ΑΘΑΝΑΣΙΟΥ Χ., σελ.</p>
        <p>ΑΒΔΕΛΑΣ Α., σελ.</p>
        <p>ΣΑΚΟΡΑΦΑ Σ., σελ.</p>
        <p>ΜΠΟΥΡΑΣ Α., σελ.</p>
      </container>
      <container name="speakers">
        <p>Α. Επί διαδικαστικού θέματος:</p>
        <p>ΑΒΔΕΛΑΣ Α.</p>
        <p>ΑΘΑΝΑΣΙΟΥ Χ.</p>
        <p>ΑΜΑΝΑΤΙΔΗΣ Ι.</p>
        <p>ΒΕΣΥΡΟΠΟΥΛΟΣ Α.</p>
        <p>ΒΛΑΣΗΣ Κ.</p>
        <p>ΔΕΝΔΙΑΣ Ν.</p>
        <p>ΚΑΤΡΟΥΓΚΑΛΟΣ Γ.</p>
        <p>ΛΟΒΕΡΔΟΣ Α.</p>
        <p>ΜΠΟΓΔΑΝΟΣ Κ.</p>
        <p>ΜΠΟΥΡΑΣ Α.</p>
        <p>ΜΥΛΩΝΑΚΗΣ Α.</p>
        <p>ΣΑΚΟΡΑΦΑ Σ.</p>
        <p>Β. Επί προσωπικού θέματος:</p>
        <p>ΜΠΑΚΑΔΗΜΑ Φ.</p>
        <p>Γ. Επί των επικαίρων ερωτήσεων:</p>
        <p>ΒΙΛΙΑΡΔΟΣ Β.</p>
        <p>ΓΕΩΡΓΙΑΔΗΣ Σ.</p>
        <p>ΚΑΡΑΜΑΝΛΗΣ Κ.</p>
        <p>ΚΟΥΒΕΛΑΣ Δ.</p>
        <p>ΜΠΟΥΜΠΑΣ Κ.</p>
        <p>Δ. Επί σχεδίου νόμου του Υπουργείου Εξωτερικών:</p>
        <p>ΑΘΑΝΑΣΙΟΥ Α.</p>
        <p>ΑΜΑΝΑΤΙΔΗΣ Ι.</p>
        <p>ΑΝΑΣΤΑΣΙΑΔΗΣ Σ.</p>
        <p>ΑΥΓΕΡΙΝΟΠΟΥΛΟΥ Δ.</p>
        <p>ΒΑΣΙΛΕΙΑΔΗΣ Β.</p>
        <p>ΒΕΣΥΡΟΠΟΥΛΟΣ Α.</p>
        <p>ΒΙΛΙΑΡΔΟΣ Β.</p>
        <p>ΒΛΑΣΗΣ Κ.</p>
        <p>ΒΟΡΙΔΗΣ Μ.</p>
        <p>ΔΑΒΑΚΗΣ Α.</p>
        <p>ΔΕΝΔΙΑΣ Ν.</p>
        <p>ΔΗΜΟΣΧΑΚΗΣ Α.</p>
        <p>ΔΡΙΤΣΑΣ Θ.</p>
        <p>ΗΓΟΥΜΕΝΙΔΗΣ Ν.</p>
        <p>ΚΑΪΡΙΔΗΣ Δ.</p>
        <p>ΚΑΤΡΟΥΓΚΑΛΟΣ Γ.</p>
        <p>ΚΕΓΚΕΡΟΓΛΟΥ Β.</p>
        <p>ΚΕΦΑΛΟΓΙΑΝΝΗ  Ό.</p>
        <p>ΚΟΝΣΟΛΑΣ Ε.</p>
        <p>ΚΟΝΤΟΖΑΜΑΝΗΣ Β.</p>
        <p>ΚΟΥΜΟΥΤΣΑΚΟΣ Γ.</p>
        <p>ΚΩΝΣΤΑΝΤΙΝΙΔΗΣ Ε.</p>
        <p>ΚΩΝΣΤΑΝΤΟΠΟΥΛΟΣ Δ.</p>
        <p>ΚΩΤΣΟΣ Γ.</p>
        <p>ΛΑΖΑΡΙΔΗΣ Μ.</p>
        <p>ΛΙΟΥΠΗΣ Α.</p>
        <p>ΛΟΒΕΡΔΟΣ Α.</p>
        <p>ΛΟΒΕΡΔΟΣ Ι.</p>
        <p>ΜΑΡΑΒΕΓΙΑΣ Κ.</p>
        <p>ΜΙΧΑΗΛΙΔΗΣ Α.</p>
        <p>ΜΠΑΚΟΓΙΑΝΝΗ Θ.</p>
        <p>ΜΠΟΓΔΑΝΟΣ Κ.</p>
        <p>ΜΠΟΥΚΩΡΟΣ Χ.</p>
        <p>ΜΠΟΥΡΝΟΥΣ Ι.</p>
        <p>ΜΥΛΩΝΑΚΗΣ Α.</p>
        <p>ΝΙΚΟΛΑΚΟΠΟΥΛΟΣ Α.</p>
        <p>ΠΑΝΑΣ Α.</p>
        <p>ΠΑΠΑΝΑΣΤΑΣΗΣ Ν.</p>
        <p>ΠΑΦΙΛΗΣ Α.</p>
        <p>ΣΑΚΟΡΑΦΑ Σ.</p>
        <p>ΣΚΑΝΔΑΛΙΔΗΣ Κ.</p>
        <p>ΣΚΟΥΡΟΛΙΑΚΟΣ Π.</p>
        <p>ΣΠΑΝΑΚΗΣ Β.</p>
        <p>ΤΕΛΙΓΙΟΡΙΔΟΥ Ο.</p>
        <p>ΤΖΑΚΡΗ Θ.</p>
        <p>ΤΣΑΚΛΟΓΛΟΥ Π.</p>
        <p>ΤΣΙΑΡΑΣ Κ.</p>
        <p>ΤΣΙΠΡΑΣ Γ.</p>
        <p>ΦΡΑΓΓΙΔΗΣ Γ.</p>
        <p>ΧΕΙΜΑΡΑΣ Θ.</p>
        <p>Ε. Επί του παρεμπίπτοντος ζητήματος:</p>
        <p>ΔΕΝΔΙΑΣ Ν.</p>
        <p>ΚΑΤΡΟΥΓΚΑΛΟΣ Γ.</p>
        <p>ΛΟΒΕΡΔΟΣ Α.</p>
        <p>ΜΠΑΚΑΔΗΜΑ Φ.</p>
        <p>ΜΠΟΥΚΩΡΟΣ Χ.</p>
        <p>ΜΥΛΩΝΑΚΗΣ Α.</p>
        <p>ΠΑΦΙΛΗΣ Α.</p>
        <p>ΤΑΣΟΥΛΑΣ Κ.</p>
        <p>ΣΤ. ΠΑΡΕΜΒΑΣΕΙΣ:</p>
        <p>ΜΠΟΥΡΑΣ Α.</p>
      </container>
      <container name="parliament_details">
        <p>ΠΡΑΚΤΙΚΑ ΒΟΥΛΗΣ</p>
        <p>ΙΗ΄ ΠΕΡΙΟΔΟΣ</p>
        <p>ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ</p>
        <p>ΣΥΝΟΔΟΣ Β΄</p>
        <p>ΣΥΝΕΔΡΙΑΣΗ ΠΘ΄</p>
        <p>Παρασκευή 26 Φεβρουαρίου 2021</p>
      </container>
    </preface>
    <debateBody>
      <debateSection name="opening">
        <p>Αθήνα, σήμερα στις 26 Φεβρουαρίου 2021, ημέρα Παρασκευή και ώρα 9.08΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΧΑΡΑΛΑΜΠΟΥ ΑΘΑΝΑΣΙΟΥ.</p>
      </debateSection>
      <debateSection name="main_debate_section">
        <speech by="xaralampos_athanasiou" eId="debate_2021-02-26_speech_1">
          <from>Χαράλαμπος Αθανασίου</from>
          <p>Κυρίες και κύριοι συνάδελφοι, αρχίζει η συνεδρίαση.</p>
          <p>Παρακαλείται η κυρία Γραμματέας να ανακοινώσει τις αναφορές προς το Σώμα.</p>
          <p>(Ανακοινώνονται προς το Σώμα από τη Γραμματέα της Βουλής κ. Ραλλία Χρηστίδου, Βουλευτή Β3΄ Νότιου Τομέα Αθηνών, τα ακόλουθα:</p>
          <p>Α. ΚΑΤΑΘΕΣΗ ΑΝΑΦΟΡΩΝ</p>
          <p>(Να μπει η σελίδα 1α.)</p>
          <p>Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ</p>
          <p>(Να μπει η σελίδα 1β.)</p>
          <p>ΑΛΛΑΓΗ ΣΕΛΙΔΑΣ</p>
        </speech>
        <speech by="xaralampos_athanasiou" eId="debate_2021-02-26_speech_2">
          <from>Χαράλαμπος Αθανασίου</from>
          <p>Κυρίες και κύριοι συνάδελφοι, εισερχόμαστε στη συζήτηση των</p>
          <p>ΕΠΙΚΑΙΡΩΝ ΕΡΩΤΗΣΕΩΝ</p>
          <p>Πριν προχωρήσουμε στις προγραμματισμένες για σήμερα επίκαιρες ερωτήσεις επιτρέψτε μου πρώτα να ανακοινώσω το δελτίο των επίκαιρων ερωτήσεων της Δευτέρας 1ης Μαρτίου 2021:</p>
          <p>Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 130 παράγραφοι 2 και 3 και 132 παράγραφος 2 του Κανονισμού της Βουλής )</p>
          <p>1. Η με αριθμό 446/17-2-2021 επίκαιρη ερώτηση της Βουλευτού Α΄ Αθηνών της Νέας Δημοκρατίας κ. Φωτεινής Πιπιλή προς τον Υπουργό Περιβάλλοντος και Ενέργειας, με θέμα: «Πρόληψη, αναβάθμιση και υπογειοποίηση δικτύων ηλεκτροδότησης στην Ελλάδα».</p>
          <p>2. Η με αριθμό 466/22-2-2021 επίκαιρη ερώτηση του Βουλευτή Λαρίσης του ΣΥΡΙΖΑ - Προοδευτική Συμμαχία κ. Βασιλείου Κόκκαλη προς τον Υπουργό Υγείας, με θέμα: «Καθυστέρηση και έντονες δυσλειτουργίες του εμβολιασμού στην Περιφερειακή Ενότητα (ΠΕ) Λάρισας».</p>
          <p>3. Η με αριθμό 450/18.2.2021 επίκαιρη ερώτηση του Βουλευτή B1΄ Βόρειου Τομέα Αθηνών του Κινήματος Αλλαγής κ. Ανδρέα Λοβέρδου προς τον Υπουργό Εργασίας και Κοινωνικών Υποθέσεων, με θέμα: «Πλήρως απροστάτευτοι και εκτός οποιασδήποτε κυβερνητικής πρόνοιας εργαζόμενοι του κλάδου του επισιτισμού - τουρισμού».</p>
          <p>4. Η με αριθμό 465/22-2-2021 επίκαιρη ερώτηση του Βουλευτή Ηρακλείου του Κομμουνιστικού Κόμματος Ελλάδας κ. Μανώλη Συντυχάκη προς την Υπουργό Παιδείας και Θρησκευμάτων, με θέμα: «Επανέναρξη της κλινικής άσκησης των φοιτητών στις ιατρικές σχολές της χώρας».</p>
          <p>5. Η με αριθμό 445/16-2-2021 επίκαιρη ερώτηση του Βουλευτή Επικρατείας της Ελληνικής Λύσης κ. Βασιλείου Βιλιάρδου προς τον Υπουργό Οικονομικών, με θέμα: «Αποσπασματικές και ανεπαρκείς αποζημιώσεις για την κακοκαιρία «Ιανός»».</p>
          <p>6. Η με αριθμό 447/18-2-2021 επίκαιρη ερώτηση της Βουλευτού Α΄ Αθηνών του ΜέΡΑ25 κ. Αγγελικής Αδαμοπούλου προς τον Υπουργό Οικονομικών, με θέμα: «Μέτρα ενίσχυσης κλάδου εστίασης».</p>
          <p>Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρα 130 παράγραφοι 2 και 3 και 132 παράγραφος 2 του Κανονισμού της Βουλής)</p>
          <p>1. Η με αριθμό 453/19-2-2021 επίκαιρη ερώτηση του Β΄ Αντιπροέδρου της Βουλής και Βουλευτή Λέσβου της Νέας Δημοκρατίας κ. Χαράλαμπου Αθανασίου προς τον Υπουργό Περιβάλλοντος και Ενέργειας, με θέμα: «Ζητήματα που ανακύπτουν στον Νομό Λέσβου και όχι μόνο από την ανάρτηση των δασικών χαρτών».</p>
          <p>2. Η με αριθμό 468/22-2-2021 επίκαιρη ερώτηση του Βουλευτή Β2΄Δυτικού Τομέα Αθηνών του ΣΥΡΙΖΑ - Προοδευτική Συμμαχία κ. Παναγιώτη Κουρουμπλή προς την Υπουργό Παιδείας και Θρησκευμάτων, με θέμα: «Προβλήματα στις εκπαιδευτικές δομές στο Ειδικό Κατάστημα Κράτησης Νέων Αυλώνα».</p>
          <p>3. Η με αριθμό 455/22-2-2021 επίκαιρη ερώτηση του Βουλευτή Βοιωτίας του Κινήματος Αλλαγής κ. Γεώργιου Μουλκιώτη προς τον Υπουργό Εργασίας και Κοινωνικών Υποθέσεων, με θέμα: «Αναγκαία η μέριμνα της Κυβέρνησης ώστε να προστατεύονται επαρκώς όλοι οι εργαζόμενοι στον τουρισμό και τον επισιτισμό».</p>
          <p>4. Η με αριθμό 467/22-2-2021 επίκαιρη ερώτηση του Βουλευτή Ηρακλείου του Κομμουνιστικού Κόμματος Ελλάδος κ. Μανώλη Συντυχάκη προς τον Υπουργό Εσωτερικών, με θέμα: «Την άμεση και πλήρη αποζημίωση των πλημμυροπαθών και την αποκατάσταση των ζημίων στις περιοχές του Δήμου Χερσονήσου Ηρακλείου Κρήτης».</p>
          <p>5. Η με αριθμό 457/22-2-2021 επίκαιρη ερώτηση του Βουλευτή Β1΄ Βόρειου Τομέα Αθηνών του ΜέΡΑ25 κ. Κλέωνα Γρηγοριάδη προς τον Υπουργό Μετανάστευσης και Ασύλου, με θέμα: «Αίτημα κατοίκων της Λέσβου για δυνατότητα φιλοξενίας προσφύγων και μεταναστών».</p>
          <p>6. Η με αριθμό 469/22-2-2021 επίκαιρη ερώτηση του Βουλευτή Αχαΐας του ΣΥΡΙΖΑ - Προοδευτική Συμμαχία κ. Κωνσταντίνου Μάρκου προς την Υπουργό Πολιτισμού και Αθλητισμού, με θέμα: «Πισωγύρισμα σε μαύρες εποχές».</p>
          <p>7. Η με αριθμό 458/22-2-2021 επίκαιρη ερώτηση του Βουλευτή Επικρατείας του Κινήματος Αλλαγής κ. Γεώργιου Καμίνη προς τον Υπουργό Προστασίας του Πολίτη, με θέμα: «Ανεξήγητη η παράλειψη αξιοποίησης των εθελοντών πυροσβεστών».</p>
          <p>8. Η με αριθμό 460/22-2.-2021 επίκαιρη ερώτηση του Βουλευτή Β2΄ Δυτικού Τομέα Αθηνών του ΜέΡΑ25 κ. Κρίτωνα Αρσένη προς τον Υπουργό Οικονομικών, με θέμα: «Άρνηση παραχώρησης τουριστικού περιπτέρου “Γιορτή” στον Δήμο Χαϊδαρίου».</p>
          <p>9. Η με αριθμό 470/22-2-2021 επίκαιρη ερώτηση του Βουλευτή Μαγνησίας του ΣΥΡΙΖΑ - Προοδευτική Συμμαχία κ. Αλέξανδρου Μεϊκόπουλου προς τον Υπουργό Υγείας, με θέμα: «Ανύπαρκτος ο εμβολιαστικός σχεδιασμός στη Μαγνησία».</p>
          <p>10. Η με αριθμό 459/22-2-2021 επίκαιρη ερώτηση της Βουλευτού Λάρισας του Κινήματος Αλλαγής κ. Ευαγγελίας Λιακούλη προς τον Υπουργό Εσωτερικών, με θέμα: «Ο “χορός” των απευθείας αναθέσεων από τους Οργανισμούς Τοπικής Αυτοδιοίκησης (ΟΤΑ), ελέω COVID, κορυφώνεται».</p>
          <p>11. Η με αριθμό 462/22-2-2021 επίκαιρη ερώτηση του Βουλευτή Β2΄ Δυτικού Τομέα Αθηνών του ΜέΡΑ25 κ. Κρίτωνα Αρσένη προς τον Υπουργό Περιβάλλοντος και Ενέργειας, με θέμα: «Το Διοικητικό Συμβούλιο (ΔΣ) του Ελληνικού Οργανισμού Ανακύκλωσης (ΕΟΑΝ) μεροληπτεί υπέρ της «Ανταποδοτικής Ανακύκλωσης» κόντρα στην επιστημονική εισήγηση του Ελληνικού Οργανισμού Ανακύκλωσης (ΕΟΑΝ)».</p>
          <p>12. Η με αριθμό 471/22-2-2021 επίκαιρη ερώτηση του Βουλευτή Φθιώτιδας του ΣΥΡΙΖΑ - Προοδευτική Συμμαχία κ. Ιωάννη Σαρακιώτη προς τον Υπουργό Προστασίας του Πολίτη, με θέμα: «Ελλιπέστατη η αστυνόμευση στους Δήμους Λοκρών και Αμφίκλειας Ελάτειας της Περιφερειακής Ενότητας (Π.Ε) Φθιώτιδας».</p>
          <p>13. Η με αριθμό 464/22 2 2021 επίκαιρη ερώτηση του Βουλευτή Ηλείας του Κινήματος Αλλαγής κ. Μιχάλη Κατρίνη προς τον Υπουργό Οικονομικών, με θέμα: «Θα παραμένουν όμηροι οι εγγυητές ακόμα και αν οι οφειλέτες αποπληρώνουν τα δάνεια τους ή ρευστοποιούν τις περιουσίες τους;».</p>
          <p>14. Η με αριθμό 463/22 2 2021 επίκαιρη ερώτηση του Βουλευτή Β2΄ Δυτικού Τομέα Αθηνών του ΜέΡΑ25 κ. Κρίτωνα Αρσένη προς την Υπουργό Παιδείας και Θρησκευμάτων, με θέμα: «Άμεση ανάγκη μόνιμων διορισμών σχολικών νοσηλευτών».</p>
          <p>15. Η με αριθμό 472/22 2 2021 επίκαιρη ερώτηση του Βουλευτή Κυκλάδων του ΣΥΡΙΖΑ - Προοδευτική Συμμαχία κ. Νικόλαου Συρμαλένιου προς τον Υπουργό Ναυτιλίας και Νησιωτικής Πολιτικής, με θέμα: «Θα δρομολογηθεί επιτέλους η ανέλκυση του ναυαγίου του “SEA DIAMOND”;».</p>
          <p>16. Η με αριθμό 477/22-2-2021 επίκαιρη ερώτηση του Βουλευτή Ηρακλείου του Κινήματος Αλλαγής κ. Βασίλειου Κεγκέρογλου προς τον Υπουργό Περιβάλλοντος και Ενέργειας, με θέμα: «Να επιλυθούν άμεσα τα προβλήματα που δημιουργούνται από την ανάρτηση των δασικών χαρτών».</p>
          <p>17. Η με αριθμό 473/22 2 2021 επίκαιρη ερώτηση της Βουλευτού Αχαΐας του ΣΥΡΙΖΑ - Προοδευτική Συμμαχία κ. Αθανασίας (Σίας) Αναγνωστοπούλου προς την Υπουργό Πολιτισμού και Αθλητισμού, με θέμα: «Οι καταιγιστικές εξελίξεις γύρω από την υπόθεση του Καλλιτεχνικού Διευθυντή του Εθνικού Θεάτρου και η προσπάθεια αποπροσανατολισμού και συγκάλυψης από την Κυβέρνηση».</p>
          <p>18. Η με αριθμό 474/22-2-2021 επίκαιρη ερώτηση του Βουλευτή Α΄ Αθηνών του ΣΥΡΙΖΑ - Προοδευτική Συμμαχία κ. Νικόλαου Φίλη προς την Υπουργό Παιδείας και Θρησκευμάτων, με θέμα: «Ποιος διοικεί τα σχολεία; Το Υπουργείο Παιδείας ή ο ρατσισμός και η μισαλλοδοξία;».</p>
          <p>ΑΝΑΦΟΡΕΣ - ΕΡΩΤΗΣΕΙΣ (Άρθρο 130 παράγραφος 5 του Κανονισμού της Βουλής</p>
          <p>1. Η με αριθμό 2956/28.12.2020 ερώτηση του Βουλευτή Β΄ Πειραιώς του ΣΥΡΙΖΑ - Προοδευτική Συμμαχία κ. Τρύφωνα Αλεξιάδη προς τον Υπουργό Ψηφιακής Διακυβέρνησης, με θέμα: «Μεγάλη η ταλαιπωρία της πολύωρης αναμονής που βιώνουν εκτεθειμένοι στις καιρικές συνθήκες οι συναλλασσόμενοι, απροστάτευτοι στους εξωτερικούς χώρους τραπεζών, ταμιευτηρίων, καταστημάτων εταιρειών τηλεφωνίας».</p>
          <p>2. Η με αριθμό 2984/30 12 2020 ερώτηση του Βουλευτή Ηρακλείου του Κινήματος Αλλαγής κ. Βασίλειου Κεγκέρογλου προς τον Υπουργό Εργασίας και Κοινωνικών Υποθέσεων, με θέμα: «Καταβολή της εφάπαξ παροχής ξενοδοχοϋπαλλήλων με άρση της αδικίας που διέπραξε ο ΣΥΡΙΖΑ εις βάρος τους».</p>
          <p>3. Η με αριθμό 3138/440/11 1 2021 ερώτηση και αίτηση κατάθεσης εγγράφων του Βουλευτή Επικρατείας του ΣΥΡΙΖΑ - Προοδευτική Συμμαχία κ. Παναγιώτη (Πάνου) Σκουρλέτη προς τον Υπουργό Εσωτερικών, με θέμα: «Χρηματοδότηση των Δημοτικών Επιχειρήσεων Ύδρευσης –Αποχέτευσης (ΔΕΥΑ) για την υλοποίηση έργων στον κρίσιμο τομέα της ύδρευσης για την εξασφάλιση της πρόσβασης σε επαρκές και καλής ποιότητας νερό για ανθρώπινη κατανάλωση».</p>
          <p>4. Η με αριθμό 2971/29-12-2020 ερώτηση του Βουλευτή Ηρακλείου του Κινήματος Αλλαγής κ. Βασίλειου Κεγκέρογλου προς τον Υπουργό Εργασίας και Κοινωνικών Υποθέσεων, με θέμα: «Ο ένας έκοψε το ΕΚΑΣ και ο άλλος τα δωρεάν φάρμακα στους μικροσυνταξιούχους».</p>
          <p>5. Η με αριθμό 2991/428/30 12 2020 ερώτηση και αίτηση κατάθεσης εγγράφων του Βουλευτή Β΄ Δυτικής Αττικής του ΣΥΡΙΖΑ - Προοδευτική Συμμαχία κ. Γεωργίου Τσίπρα προς τον Υπουργό Οικονομικών, με θέμα: «Ειδική μέριμνα για την ενίσχυση και την ελάφρυνση επιχειρήσεων, επαγγελματιών και επιστημόνων της Δυτικής Αττικής μετά το καθολικό lockdown. Μόλις το 3% των επιχειρήσεων της περιοχής έχουν ενισχυθεί από το Ταμείο Εγγυοδοσίας και το Ταμείου Επιχειρηματικότητας (ΤΕΠΙΧ) 2 μέχρι σήμερα».</p>
          <p>Κυρίες και κύριοι συνάδελφοι, προχωρούμε αμέσως στη συζήτηση του σημερινού δελτίου επικαίρων ερωτήσεων.</p>
          <p>Με έγγραφό του ο Γενικός Γραμματέας Νομικών και Κοινοβουλευτικών Θεμάτων ενημερώνει το Σώμα για τις υπό συζήτηση επίκαιρες ερωτήσεις. Είναι γνωστές, έχουν διανεμηθεί και τις γνωρίζουν οι Υπουργοί και οι ερωτώντες Βουλευτές.</p>
          <p>Ξεκινούμε, λοιπόν, με τη δεύτερη με αριθμό 451/19-2-2021 επίκαιρη ερώτηση πρώτου κύκλου του Βουλευτή Σερρών της Ελληνικής Λύσης κ. Κωνσταντίνου Μπούμπα προς τον Υπουργό Ανάπτυξης και Επενδύσεων, με θέμα: «Εν ψυχρώ δολοφονία των πωλητών λαϊκών αγορών». Θα απαντήσει ο Υπουργός Ανάπτυξης και Επενδύσεων κ. Σπυρίδων - Άδωνις Γεωργιαδης.</p>
          <p>Κύριε Μπούμπα, έχετε τον λόγο για δύο λεπτά για την πρωτολογία σας.</p>
        </speech>
        <speech by="konstantinos_mpoumpas" eId="debate_2021-02-26_speech_3">
          <from>ΚΩΝΣΤΑΝΤΙΝΟΣ ΜΠΟΥΜΠΑΣ</from>
          <p>Ευχαριστώ πολύ, κύριε Πρόεδρε. Καλημέρα σε όλους, καλημέρα κύριε Υπουργέ.</p>
          <p>Υπάρχει μία αναστάτωση και ένας αναβρασμός στον χώρο των μικροπωλητών των λαϊκών αγορών και εύλογα δημιουργούνται πολλά ερωτηματικά και μια μεγάλη ανησυχία, διότι διαταράσσεται και ο επαγγελματικός αλλά και ο κοινωνικός ιστός.</p>
          <p>Στην όλη επεξεργασία που κάνετε ανοίγετε τον δρόμο προς τους ιδιώτες. Υπάρχει ΣΔΙΤ, σύμπραξη δημοσίου και ιδιωτικού τομέα. Αλλά, εδώ τώρα ελλοχεύει ο κίνδυνος, γιατί με βάση το σχέδιο νόμου που δεν έχουν ερωτηθεί, όπως είναι το παράπονό τους, οι ομοσπονδίες και τα σωματεία των μικροπωλητών, θα υπάρχει μια πλειοδοσία σε ό,τι αφορά τις θέσεις της λαϊκής αγοράς.</p>
          <p>Οπότε, αντιλαμβάνεται ο καθείς ότι αυτός, που θα έχει να πληρώσει αυτός και θα μπει στην καλύτερη, σε μία περίοπτη θέση και έτσι θα εκτοπίσει κάποιον παραγωγό λαϊκής αγοράς ο όποιος είναι εκεί για αρκετά χρόνια.</p>
          <p>Μάλιστα, ξέρετε πολύ καλά ότι είναι οικογενειακής φύσεως πολλές επιχειρήσεις. Δηλαδή, βοηθά όλη η οικογένεια, προκειμένου να ανταπεξέλθουν στο δύσκολο αυτό μεροκάματο. Διότι τους βάζετε κι άλλες παραμέτρους που τους ανησυχούν σε ό,τι αφορά και τη μοριοδότηση. Για παράδειγμα, λέει το σχέδιο νόμου, όπως το έχω διαβάσει, με βάση όλη αυτή την προεργασία, ότι αυτός που έχει πτυχία, αυτός που είναι πτυχιούχος πανεπιστημίου, θα μοριοδοτείται μέχρι και είκοσι μόρια. Τουναντίον, αυτός που είναι γυμνασίου πέντε μόρια.</p>
          <p>Αν θέλει κάποιος πτυχίο πανεπιστημίου στο επίσταμαι ή να έχει διατριβή, για να μπορεί να πουλήσει δύο εσώρουχα, δύο κάλτσες και δύο παντελόνια, αντιλαμβάνεστε ότι εκεί διαταράσσεται ο κοινωνικός ιστός και τα κεκτημένα τόσων ετών.</p>
          <p>Επίσης, υπάρχει το θέμα του αν γίνει μία παράβαση από κάποιον μικροπωλητή. Βέβαια, παραβάσεις δεν πρέπει να υπάρχουν, δεν πρέπει να υπάρχουν έκνομες ενέργειες. Πρέπει να εφαρμοστεί ο νόμος. Αν θα κάνει μία προσφυγή ενδικοφανούς ή δικαστικής προσφυγής, θα πρέπει να περιμένει μέχρι να εκδικαστεί η υπόθεσή του. Μπορεί να πάει σε βάθος χρόνου αυτό, ακόμη και μια πενταετία και δεν θα μπορεί να ασκήσει τα επαγγελματικά του καθήκοντα στις λαϊκές αγορές.</p>
          <p>Το θέμα είναι: Πρώτον, αν έρθουν ιδιώτες μέσα στις λαϊκές αγορές, θα χαθεί ο χαρακτήρας των λαϊκών αγορών. Ποιος είναι; Να προωθηθούν κάποια προϊόντα από παραγωγούς, κυρίως παραγωγούς.</p>
          <p>Υπεισέρχεται τώρα ένας καινοφανής όρος, ο όρος «μη παραγωγός λαϊκής αγοράς». Τι σημαίνει αυτό; Το «μη παραγωγός» ελλοχεύει κίνδυνο, είναι μία παραλλαγή. Δηλαδή, δεν μπορεί -μια και είναι των ημερών αυτών- να δημιουργήσουμε τέτοια αντισώματα στη λαϊκή αγορά που θα φέρουν δράση και αντίδαση και κυρίως αντίδραση από ανθρώπους του μόχθου. Το μεροκάματο είναι πολύ δύσκολο στις λαϊκές. Το θέμα είναι ότι θα χαθεί ο χαρακτήρας και η φυσιογνωμία της λαϊκής αγοράς.</p>
          <p>Η λαϊκή αγορά είναι ένας σημαντικός κοινωνικός ιστός. Είναι το «πανεπιστήμιο του πεζοδρομίου» ή, αν θέλετε, είναι η Βουλή των Ελλήνων, διότι έχει και έναν άλλο χαρακτήρα. Εάν θα πρέπει να υπάρχει ευταξία, μια εύρυθμη κατάσταση, μια οργάνωση μέσα στις λαϊκές αγορές, ευχαρίστως να το συζητήσουμε. Υπάρχουν δυστυχώς λαϊκές αγορές σε πρωτεύουσες νομών που δεν υπάρχουν τουαλέτες. Αυτό είναι μια αλήθεια.</p>
          <p>Το να βάλουμε, όμως, εμείς μέσα τους ιδιώτες, να ανοίξουμε «κερκόπορτα», να ανοίξει «ο ασκός του Αιόλου», να μπουν μέσα τα ιδιωτικά συμφέροντα και να μπορεί να γίνει ένα υπαίθριο εμπορικό κέντρο η λαϊκή αγορά, ενώ έχει έναν άλλο χαρακτήρα, μια άλλη φυσιογνωμία και μια άλλη αύρα προς τον λαό, αντιλαμβάνεστε ότι εύλογα αυτοί οι άνθρωποι ανησυχούν για το μέλλον τους. Διότι ο σκοπός είναι να βοηθηθεί το μη στεγασμένο εμπόριο. Σε ανθρώπους που είναι άνεργοι, που δεν μπορούν να ασκήσουν ένα επάγγελμα να δώσουμε αυτή τη δυνατότητα μέσω της περιφέρειας να πάρουν μία άδεια για να πουλήσουν τα προϊόντα τους.</p>
          <p>Σας ευχαριστώ.</p>
        </speech>
        <speech by="xaralampos_athanasiou" eId="debate_2021-02-26_speech_4">
          <from>Χαράλαμπος Αθανασίου</from>
          <p>Κι εγώ ευχαριστώ, κύριε Μπούμπα.</p>
          <p>Κύριε Υπουργέ, έχετε τον λόγο για την πρωτολογία σας.</p>
        </speech>
        <speech by="spuridon-adonis_georgiadis" eId="debate_2021-02-26_speech_5">
          <from>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>
          <p>Κύριε συνάδελφε, θέλω να είμαι πολύ ειλικρινής. Εάν δεν ήσασταν εσείς, που μου είστε εξαιρετικά συμπαθής, και γιατί είστε από τις ωραίες Σέρρες, αλλά και γιατί έχω παρακολουθήσει λίγο τον λόγο σας και είναι πατριωτικός και μου αρέσει, και ήταν κάποιος άλλος συνάδελφος που μου έκανε αυτή την ερώτηση, θα ήμουν πάρα πολύ σκληρός. Θα προσπαθήσω, όμως, μόνο να σας απαντήσω καλόπιστα λόγω αυτής μου της μεγάλης συμπάθειας.</p>
          <p>Μου έχετε κάνει μία ερώτηση με το θέμα, «εν ψυχρώ δολοφονία των πωλητών λαϊκών αγορών». Μπορείτε σας παρακαλώ πολύ στη δευτερολογία σας να καταθέσετε για τα Πρακτικά αυτό το υποτιθέμενο σχέδιο νόμου να το δω κι εγώ; Διότι τέτοιο σχέδιο νόμου δεν έχει υπάρξει. Δεν υπάρχει καθόλου.</p>
          <p>Τι έχει συμβεί; Στη Γενική Γραμματεία Καταναλωτή γράφουν διάφορα προσχέδια για την επικείμενη αναμόρφωση του θεσμικού τοπίου των λαϊκών αγορών και τις σκέψεις τους για το πώς θα μπορούσε να αναβαθμιστεί γενικώς η λαϊκή αγορά. Έχουν γραφτεί δεκάδες διαφορετικές προτάσεις μέχρι σήμερα. Όταν καταλήξουμε κάπου, με το οποίο εγώ θα συμφωνώ -ως ο έχων τη νομοθετική πρωτοβουλία, για να μη φανεί ότι μιλώ αλαζονικά- και θα έχω κάτι να πω στις λαϊκές αγορές «αυτό είναι», προφανώς, θα ξεκινήσει ο θεσμικός διάλογος μαζί τους. Άλλωστε, νομίζω ως Υπουργός έχω αποδείξει ότι είμαι μάλλον ο πιο φιλικός προς τις λαϊκές αγορές μέχρι σήμερα Υπουργός του ελληνικού κράτους.</p>
          <p>Όλες οι ανακοινώσεις των ομοσπονδιών λαϊκών αγορών, είτε των παραγωγών είτε των εμπόρων, με έχουν ευχαριστήσει μέχρι σήμερα, μου έχουν κάνει πρωτοσέλιδα στις εφημερίδες, με έχουν βγάλει στις τηλεοπτικές τους εκπομπές για να μου πουν συγχαρητήρια διότι έμειναν ανοικτές οι λαϊκές αγορές εν μέσω lockdown. Και πρέπει να το ξέρετε, αν δεν το ξέρετε, έμειναν ανοικτές και γιατί το ήθελε ο Υπουργός Ανάπτυξης και Επενδύσεων της Ελλάδος, ο οποίος έδωσε μάχες γι’ αυτό.</p>
          <p>Να έχουμε κρατήσει, λοιπόν, τις λαϊκές αγορές ανοιχτές εν μέσω lockdown, να μου έχουν στείλει δεκάδες επιστολές συγχαρητηρίων, να μου έχουν κάνει εκπομπές στην τηλεόραση, να μου έχουν στείλει στο γραφείο μου λουλούδια ταυτόχρονα να είμαι ο εν ψυχρώ δολοφόνος των λαϊκών αγορών για ένα σχέδιο νόμου, που δεν υπάρχει, αυτό με συγχωρείτε ξεπερνά κάθε προηγούμενο.</p>
          <p>Και θα σας πω, για να κλείσω την πρωτολογία μου, μία σκηνή προχθεσινή. Ήρθαν στο γραφείο μου διάφοροι Πρόεδροι ομοσπονδιών παραγωγών λαϊκών αγορών και από τη Θεσσαλονίκη, μπορεί να τον ξέρετε, ο φίλος μου ο Βασίλης Μακρίδης και από την Αθήνα ο κ. Μόσχος και πολλοί άλλοι, έξι - επτά τον αριθμό. Μπήκαν μέσα περίπου με το δικό σας ύφος. Ήμουν με τον κ. Σταμπουλίδη τον Γενικό Γραμματέα Καταναλωτή. Άρχισαν να λένε περίπου αυτά που λέτε εσείς. Τους ακούσαμε και τους είπαμε περίπου αυτά, που πραγματικά σκεφτόμαστε εμείς. Δεν θα πω λεπτομέρειες, δεν θέλω να τους φέρω και σε δύσκολη θέση. Κάποια στιγμή λέγανε μεταξύ τους: «Κι εμείς γιατί φωνάζουμε τόσο καιρό;». Λέω: «Πού να ξέρω». Και μετά έβγαλαν και ανακοίνωση ότι πήγε πολύ καλά η συνάντηση και τα πήρε πίσω ο Υπουργός. Δεν έχω πάρει τίποτα, γιατί δεν έχω δώσει τίποτα για να το πάρω πίσω. Λεπτομέρειες θα πω στη συνέχεια, στη δευτερολογία μου.</p>
          <p>Άρα, καμμία διάθεση δεν έχουμε ούτε να καταστρέψουμε τις λαϊκές αγορές ούτε έχουμε πει ποτέ ότι πρέπει να έχεις δύο διδακτορικά για να πουλάς φανέλες, όπως είπατε. Αν και είναι πολύ καλό πράγμα γενικώς ο κόσμος να σπουδάζει και να ανεβάζει τη μόρφωσή του. Δεν το υποτιμώ. Δεν υπάρχει, όμως, αυτό το προαπαιτούμενο ως προς λαϊκές αγορές.</p>
          <p>Ως προς το περιβόητο θέμα του πλειστηριασμού, θα σας το εξηγήσω στη δευτερολογία μου. Όταν το εξηγήσαμε στους Προέδρους των ομοσπονδιών κουνάγανε το κεφάλι τους και έλεγαν «γι’ αυτό γίνεται η φασαρία;». Εν πάση περιπτώσει, για να κάνουμε έναν ωραίο κοινοβουλευτικό διάλογο, καταθέστε εσείς στα Πρακτικά το δήθεν σχέδιο νόμου το οποίο βγήκε χωρίς διάλογο και διαβούλευση και το οποίο τους έχει αφήσει εκτός συζήτησης, για να δω πότε εγώ κατέθεσα σχέδιο νόμου και πότε τους άφησα έξω από τον διάλογο.</p>
        </speech>
        <speech by="xaralampos_athanasiou" eId="debate_2021-02-26_speech_6">
          <from>Χαράλαμπος Αθανασίου</from>
          <p>Ευχαριστώ, κύριε Υπουργέ.</p>
          <p>Κύριε Μπούμπα, έχετε τον λόγο για τη δευτερολογία σας.</p>
        </speech>
        <speech by="konstantinos_mpoumpas" eId="debate_2021-02-26_speech_7">
          <from>ΚΩΝΣΤΑΝΤΙΝΟΣ ΜΠΟΥΜΠΑΣ</from>
          <p>Η συμπάθεια είναι αμοιβαία γιατί ήμασταν σε άλλο πολιτικό μετερίζι μαζί. Και στην τηλεπώληση ήμασταν μαζί. Άρα, έχουμε μία συμπάθεια και μία αύρα επί των τηλεπωλήσεων στο «ΤΗΛΕΑΣΤΥ».</p>
          <p>Τώρα όσον αφορά το «εν ψυχρώ», για να κάνω ένα λογοπαίγνιο, μπορεί να πάει και στις καιρικές συνθήκες. Εν ψυχρώ στήνουν τους πάγκους, εν θερμώ στήνουν τους πάγκους, νύχτα - μέρα. Όταν, όμως, αυτό το σχέδιο νόμου λέτε ότι είναι προσχέδιο, το δέχομαι. Το προλαμβάνειν καλύτερο του θεραπεύειν. Άρα, λοιπόν, προετοιμάζουμε κάτι να δούμε να θεραπεύσουμε εκεί που υπάρχει αν θέλετε πρόβλημα.</p>
          <p>Όταν, όμως, και μόνο ακούγεται ότι θα υπάρχει φορέας διαχείρισης λαϊκών αγορών και ότι θα μπει ο ιδιώτης μέσα, έστω και το 5%, στις μεγάλες λαϊκές αγορές, εδώ κάτι μαγειρεύεται. Αν μαγειρεύεται, να δούμε τον Τσελεμεντέ. Διότι δεν μπορεί κάποια στιγμή να μπαίνει ο ιδιώτης μέσα, να δίνει περισσότερα και να φεύγει ο άλλος στη γωνία, κύριε Υπουργέ. Άρα, λοιπόν, εδώ εύλογο είναι το ερώτημα.</p>
          <p>Μιας και είναι και οι μέρες του κορωνοϊού, οι λαϊκές αγορές λειτουργούν ως μια εκτόνωση. Έχουν ένα εκτόπισμα. Υπάρχει μια ιεροτελεστία για την νοικοκυρά να πάει στη λαϊκή αγορά και ορθά υπάρχει. Εκεί και τα παράπονα θα ακουστούν και συζητήσεις θα γίνουν και αισθήματα χαρμολύπης θα έχουμε. Άρα, η λαϊκή αγορά λειτουργεί έως ένα κοινωνικό φαινόμενο από την εποχή του 1929 επί Ελευθερίου Βενιζέλου.</p>
          <p>Υπάρχει, λοιπόν, το ερώτημα. Λένε οι ομοσπονδίες, τα σωματεία και οι μικροπωλητές. Θα μπαίνουν οι άλλοι γιατί θα δίνουν τα περισσότερα ή θα μοριοδοτείται ο πτυχιούχος; Η δουλειά δεν είναι ντροπή, αλλά δεν μπορείς εσύ τον εξειδικευμένο επιστήμονα να τον πριμοδοτείς με 20 ευρώ και τον απόφοιτο του γυμνασίου ή του λυκείου ή του δημοτικού με 5 ευρώ.</p>
          <p>Όλα αυτά είναι σε επεξεργασία. Εγώ να το δεχτώ. Αν υλοποιηθούν, όμως, έστω και μερικά από αυτά και μπει, θεσπιστεί, θεμελιωθεί ο όρος «ο μη παραγωγός πωλητής» αλλού πάει η δουλειά. Το ξέρετε πολύ καλά ότι ως εκπρόσωποι και όχι ως αντιπρόσωποι κάποιων κοινωνικών ομάδων, είμαστε υποχρεωμένοι να μιλήσουμε για «εν ψυχρώ δολοφονία», αν υλοποιηθούν όλα αυτά.</p>
          <p>Του λέτε τώρα ότι θα πρέπει να έχει τιμή εκκίνησης, να μπει σε μια ψηφιακή πλατφόρμα, να μιλά για την ποσότητα του προϊόντος πριν ακόμη στήσει τον πάγκο. Δεν είναι το μεγάλο πρόβλημα στις λαϊκές αγορές να τρέχει ο μικροπωλητής με ένα λάπτοπ στην ψηφιακή εποχή που ζούμε για να δώσει την τιμή εκκίνησης. Αν το προϊόν μείνει αδιάθετο, ξέρετε πολύ καλά πώς είναι ο νόμος της λαϊκής αγοράς ή παζαριού. Δεν μ’ αρέσει αυτός ο όρος, αλλά έτσι το έχουμε συνηθίσει. Μπορεί να μείνει απούλητη μια ποσότητα ή να πέσουν οι τιμές στο μέσο γιατί ο άλλος λέει «ξεπούλα, δεν κάναμε σεφτέ, να τα μαζέψω να φύγω».</p>
          <p>Εάν υπάρχουν μέσα παραβάσεις, έκνομες ενέργειες θα το δούμε. Και τα πρόστιμα να είναι τσουχτερά και για τις τρεις αποδείξεις που λέτε. Ασφαλιστικές και φορολογικές εισφορές. Να τις φέρνουν -και τις φέρνουν οι άνθρωποι- αλλά αν τους βάλουμε κι άλλα, και να έχει πληρώσει τον φορέα διαχείρισης κι αν τον καθυστερήσει τον φορέα διαχείρισης, όπως λέει το προσχέδιο, σε τριάντα μέρες δεν θα μπορεί να μπει στη λαϊκή αν δεν ξοφλήσει, είναι πράγματα που ανησυχούν τους μικροπωλητές και τους μεροκαματιάρηδες. Γιατί ξέρετε κάτι; Και μόνο που ακούγεται, σου λέει κάτι θα γίνει. Πάμε να το προλάβουμε. Να κάνουμε διαβούλευση, να κάνουμε διάλογο, να κατατεθούν επιχειρήματα κι εκεί που χωλαίνει μια λαϊκή αγορά να το δούμε.</p>
          <p>Στην Ιταλία στην Καμπάνια είναι η περιοχή με τις περισσότερες λαϊκές αγορές. Στη Γερμανία προστατεύεται η τοπική γαστρονομία. Στη Γαλλία έχουν και φοροαπαλλαγές της τάξεως του 2,31% στις οικογενειακές υποχρεώσεις για εισοδήματα κάτω των 43.000 ευρώ. Εδώ δεν πρέπει να στηρίξουμε αυτή την κοινωνική ομάδα; Εγώ δεν αντιλέγω, είστε ευαίσθητος, θα την στηρίξετε. Πρέπει να στηρίξετε τον κοινωνικό ιστό, που αυτή τη στιγμή απορροφά κραδασμούς στην κοινωνία. Η λαϊκή αγορά που ο ντελάλης πρέπει να πουλήσει την πραμάτεια του θα κάνει και ωραία ομοιοκαταληξία για να την πουλήσει. Είναι και ποιητές, είναι και φιλόσοφοι, είναι και πολιτικοί. Τα πάντα ακούγονται σε μια λαϊκή αγορά. Είναι το πανηγύρι, με τον καλό χαρακτήρα, του λαού. Είναι η υπαίθρια Εκκλησία του Δήμου. Αυτή πρέπει να στηρίξετε. Την υπαίθρια συνάθροιση και Εκκλησία του Δήμου. Γιατί οι λαϊκές είναι ένας ζωντανός κυτταρικός κοινωνικός μηχανισμός, όπου υπάρχει ένας επαγγελματικός οργασμός και μια κοινωνική συναίνεση.</p>
          <p>Ευχαριστώ.</p>
        </speech>
        <speech by="xaralampos_athanasiou" eId="debate_2021-02-26_speech_8">
          <from>Χαράλαμπος Αθανασίου</from>
          <p>Κύριε Υπουργέ, έχετε τον λόγο.</p>
        </speech>
        <speech by="spuridon-adonis_georgiadis" eId="debate_2021-02-26_speech_9">
          <from>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>
          <p>Κύριε συνάδελφε, κύριε Μπούμπα, έτσι όπως σας είδα με όλη την Κοινοβουλευτική Ομάδα της Ελληνικής Λύσης πίσω, με προϊστορία στις τηλεπωλήσεις και έχοντας συνυπάρξει σε προηγούμενο μετερίζι, νόμιζα ότι διαδεχθήκατε τον Κυριάκο Βελόπουλο στην ηγεσία της Ελληνικής Λύσης. Σας το εύχομαι. Είναι καλό να προχωράει κάποιος στη ζωή.</p>
          <p>Έρχομαι, λοιπόν, τώρα στην συγκεκριμένη συζήτηση. Πρώτον, δεν υπάρχει προσχέδιο νόμου. Γι’ αυτό και δεν μπορέσατε να το καταθέσετε. Δεν θα απαγορεύσουμε στις υπηρεσίες να σκέφτονται. Προσχέδιο, σχέδιο, πλατφόρμα διαλόγου επί νόμου, υπάρχει όταν το πω εγώ. Εγώ έχω τη νομοθετική πρωτοβουλία. Αν εγώ δεν δώσω κείμενο και πω ότι επ’ αυτού συζητάμε, δεν υπάρχει τίποτα. Το να συζητάνε μεταξύ τους οι υπηρεσίες, συζητάνε κάθε μέρα. Καλά κάνουν. Το να γίνεται φασαρία γιατί τολμήσαν να συζητήσουν μεταξύ τους οι υπηρεσίες δεν το έχω ξαναζήσει στη Βουλή. Πρώτη φορά το ακούω.</p>
          <p>Επαναλαμβάνω, λοιπόν, για να μην ανησυχείτε, όταν θα φτάσουμε να νομοθετήσουμε -γιατί θα νομοθετήσουμε για το νέο πλαίσιο των λαϊκών αγορών, πράγματι- θα έρθουμε στη Βουλή και θα έχουμε εξαντλήσει τελείως τον διάλογο με τους φορείς των λαϊκών αγορών. Κι όταν θα έρθουν στην επιτροπή της Βουλής θα σας πουν πόσες φορές, βαρεθήκαμε να συζητάμε. Ήδη τους βλέπω, σας λέω, συνεχώς.</p>
          <p>Έχω μεγάλο σεβασμό στις λαϊκές αγορές. Η πρώτη δουλειά που έκανα στη ζωή μου, κύριε Πρόεδρε, ήταν στα δεκαπέντε μου έτη στην Έκθεση Βιβλίου Κηφισιάς. Πάγκο με βιβλία είχα. Είναι ένα είδος λαϊκής αγοράς. Άρα, όχι δεν το υποτιμώ το επάγγελμα αυτό, το τιμώ το επάγγελμα αυτό. Το έχω ασκήσει ο ίδιος. Προσέξτε όμως. Άλλο να λέμε ότι το τιμούμε κι άλλο να υποκρινόμαστε ότι όλα βαίνουν καλώς στις λαϊκές αγορές.</p>
          <p>Μου λέτε, για παράδειγμα, ότι η Γαλλία δίνει φοροαπαλλαγές στις λαϊκές αγορές για εισοδήματα άνω των 43.000 ευρώ. Πολύ ωραία. Θέλετε να σας πω τι έχω ζήσει εγώ; Πριν από μερικές εβδομάδες στο γραφείο μου Πρόεδρος λαϊκής αγοράς επαρχιακής πόλης -δεν θέλω να πω ποια, γιατί δεν θέλω να εκθέσω τον άνθρωπο- μου λέει: «Κύριε Υπουργέ, πρέπει να βγάλετε για τις λαϊκές αγορές ένα έκτακτο επίδομα γιατί μέσα στην κρίση έμειναν κλειστοί, 50-50, εκεί που είχαμε τα lockdown κ.λπ.». Λέω: Τι έκτακτο επίδομα; Αφού είναι ελεύθεροι επαγγελματίες μπαίνουν στην επιστρεπτέα προκαταβολή, βάζουν τον τζίρο της περσινής χρονιάς της αντίστοιχης περιόδου, βάζουν τον τζίρο της φετινής χρονιάς, βλέπει ο αλγόριθμος στην πλατφόρμα τη μείωση του τζίρου κι έρχεται τον Μάρτιο και τους δίνουμε μετρητά χρήματα αναλόγως της μειώσεως  του τζίρου που υπέστησαν λόγω των lockdown, του 50-50 κ.λπ..</p>
          <p>Άρα παίρνουν επίδομα μέσω της επιστρεπτέας προκαταβολής, που η μισή είναι και μη επιστρεπτέα. Απάντηση: Δεν γίνεται. Λέω: Γιατί; Μα, εμείς δεν κόβουμε αποδείξεις, μου λένε. Και λέω: Με συγχωρείτε, έρχεστε ως Πρόεδρος των λαϊκών αγορών στον Υπουργό Ανάπτυξης επισήμως και λέτε ότι δεν κόβετε αποδείξεις; Μάλιστα, μου λέει. Αν δεν κόβετε αποδείξεις, έχετε πρόβλημα. Πώς θα βάλεις φοροαπαλλαγή σε έναν κλάδο, που δεν κόβει αποδείξεις; Για πες μου εσύ. Και φυσικά αυτό δεν χαρακτηρίζει όλες τις λαϊκές αγορές. Προς θεού! Δεν τις ταυτίζω όλες, ότι όλες δεν κόβουν αποδείξεις, αλλά λέω ότι πρέπει να καταλαβαίνουμε και λίγο ότι οι λαϊκές αγορές έχουν και τα δικά τους προβλήματα.</p>
          <p>Άρα το να συζητήσουμε, παραδείγματος χάριν, ότι απαξιώσαμε την ψηφιοποίηση είναι κατά τη γνώμη μου πολύ άδικο για τις λαϊκές αγορές. Τι θεωρείτε; Ότι οι άνθρωποι των λαϊκών αγορών είναι χαμηλής νοημοσύνης; Θεωρείτε ότι οι άνθρωποι των λαϊκών αγορών είναι κατώτεροι από εμάς εδώ, ότι δεν έχουν ακούσει για πλατφόρμα; Τους θεωρείτε χαζούς τους ανθρώπους των λαϊκών αγορών ή ανίκανους και πνευματικά ανάπηρους; Γιατί τους απαξιώνετε έτσι; Εγώ τους θεωρώ πολύ ικανούς ανθρώπους όπως είμαστε εμείς και βεβαίως θα έρθει και η ώρα της ψηφιακής εποχής και στις λαϊκές αγορές. Δεν κατάλαβα! Θα έρθει η ώρα της ψηφιακής τεχνολογίας για όλα, αλλά θα λέμε ότι ειδικά οι άνθρωποι των λαϊκών αγορών είναι κατώτεροι άνθρωποι από τους υπόλοιπους; Αυτό λέτε στη Βουλή των Ελλήνων; Αυτή είναι η πρόταση της Ελληνικής Λύσης, ότι είναι κατώτεροι οι άνθρωποι των λαϊκών αγορών; Και το λέτε έτσι ανερυθρίαστα;</p>
        </speech>
        <speech by="konstantinos_mpoumpas" eId="debate_2021-02-26_speech_10">
          <from>ΚΩΝΣΤΑΝΤΙΝΟΣ ΜΠΟΥΜΠΑΣ</from>
          <p>Να τρέχει με το λάπτοπ να στήσει τον πάγκο!</p>
        </speech>
        <speech by="xaralampos_athanasiou" eId="debate_2021-02-26_speech_11">
          <from>Χαράλαμπος Αθανασίου</from>
          <p>Μην διακόπτετε.</p>
          <p>Ολοκληρώστε, κύριε Υπουργέ.</p>
        </speech>
        <speech by="spuridon-adonis_georgiadis" eId="debate_2021-02-26_speech_12">
          <from>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>
          <p>Φυσικά και θα δώσουμε. Και χρήματα θα τους δώσουμε από το ΕΣΠΑ και κίνητρα θα τους δώσουμε και εργαλεία θα τους δώσουμε για να κάνουν τη ζωή τους και τη δουλειά τους καλύτερη και να είναι και καταγεγραμμένοι και να κόβουν και τις αποδείξεις τους και να παρέχουν καλύτερα προϊόντα στους καταναλωτές και να έχουν περισσότερο έλεγχο.</p>
          <p>Όλα αυτά που είπα για τον καλό επαγγελματία δεν είναι αρνητικά. Για τον καλό επαγγελματία είναι ευπρόσδεκτα. Άρα μην τους υποτιμάτε με τον τρόπο που το κάνετε. Εμείς θα δώσουμε με το σχέδιο νόμου στις λαϊκές αγορές την ευκαιρία να αναβαθμιστούν, να γίνουν καλύτερες, να παρέχουν καλύτερες υπηρεσίες, να παρέχουν καλύτερη ζωή στις οικογένειές τους και να είναι περισσότερο συνεπείς στις υποχρεώσεις προς το κράτος. Η ψηφιακή τεχνολογία θα τους βοηθήσει σε αυτό. Δεν θα είναι εναντίον τους. Θα είναι υπέρ τους, όπως για όλους τους άλλους. Θα δείτε ότι στο τέλος θα είναι όλοι ευχαριστημένοι. Αυτή είναι η πρόθεσή μας, όπως αποδείξαμε, επαναλαμβάνω και την εποχή του lockdown, της καραντίνας.</p>
          <p>Να πω μόνο, κύριε Πρόεδρε, το εξής για λόγους ιστορίας: Σήμερα είναι, ξέρετε, μία θλιβερή επέτειος. Είναι ο ένας χρόνος από το πρώτο κρούσμα κορωνοϊού στην Ελλάδα και δεν ξέραμε, όταν ανακοινωνόταν από τον κ. Τσιόδρα στις 26 Φεβρουαρίου του 2020 ότι βρέθηκε το πρώτο κρούσμα κορωνοϊού στην Ελλάδα, τι θα σήμαινε πράγματι αυτό για τις ζωές μας όλων μας τους επόμενους δώδεκα μήνες.</p>
          <p>Εν πάση περιπτώσει, μέσα στην κρίση του κορωνοϊού τις λαϊκές αγορές τις κρατήσαμε ανοιχτές, χτίσαμε εμπιστοσύνη με τους εκπροσώπους των λαϊκών αγορών και εξερχόμενοι αυτής της κρίσης θα φτιάξουμε ένα σχέδιο νόμου, που στο μέλλον θα δίνει και στους ίδιους, αλλά και στους καταναλωτές καλύτερες λαϊκές αγορές, που είναι και το ζητούμενο. Και σας το λέω εγώ που με χαρακτηρίσατε ως τον εν ψυχρώ δολοφόνο των λαϊκών αγορών.</p>
          <p>Ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_13">
          <from>Χαράλαμπος Αθανασίου</from>
          <p>Ευχαριστώ.</p>
          <p>Κυρίες και κύριοι συνάδελφοι, η τρίτη με αριθμό 448/18-2-2021 επίκαιρη ερώτηση πρώτου κύκλου, της Βουλευτού Α΄ Αθηνών του ΜέΡΑ25 κ. Αγγελικής Αδαμοπούλου προς τον Υπουργό Ανάπτυξης και Επενδύσεων με θέμα: «Μαρίνα Αρετσούς, ανάπτυξη μέσω της υποβάθμισης» δεν συζητείται λόγω αναρμοδιότητας.</p>
          <p>Συνεχίζουμε με την επόμενη, την πρώτη με αριθμό 452/19-2-2021 επίκαιρη ερώτηση πρώτου κύκλου, του Βουλευτή Α΄ θεσσαλονίκης της Νέας Δημοκρατίας κ. Δημητρίου Κούβελα προς τον Υπουργό Υποδομών και Μεταφορών με θέμα: «Ασφαλής πρόσβαση στο νέο παιδιατρικό νοσοκομείο Φιλύρου».</p>
          <p>Θα απαντήσει ο Υπουργός Υποδομών και Μεταφορών κ. Κωνσταντίνος Καραμανλής.</p>
          <p>Κύριε Κούβελα, έχετε τον λόγο για την πρωτολογία σας.</p>
        </speech>
        <speech by="dimitrios_koubelas" eId="debate_2021-02-26_speech_14">
          <from>ΔΗΜΗΤΡΙΟΣ ΚΟΥΒΕΛΑΣ</from>
          <p>Σας ευχαριστώ, κύριε Πρόεδρε.</p>
          <p>Κύριε Υπουργέ, καλημέρα σας. Η ερώτησή μου αφορά στην ασφαλή πρόσβαση στο νέο παιδιατρικό νοσοκομείο Φιλύρου. Η ανάγκη κατασκευής ενός σύγχρονου παιδιατρικού νοσοκομείου στη Θεσσαλονίκη αποτελεί πάγιο και διαχρονικό αίτημα, τόσο των πολιτών, όσο και της πανεπιστημιακής ιατρικής κοινότητας στη βόρεια Ελλάδα. Αυτό θα γίνει πραγματικότητα. Το πρώτο παιδιατρικό νοσοκομείο, που σχεδιάστηκε θα κατασκευαστεί εξολοκλήρου με δωρεά του Ιδρύματος «Σταύρος Νιάρχος» και έτσι σύντομα θα παρέχονται υπηρεσίες υψηλότατου επιπέδου, υγεία, φροντίδα σε χιλιάδες παιδιά σε ολόκληρη τη βόρεια Ελλάδα, αλλά και σε άλλες περιοχές της χώρας, ενώ θα αποσυμφορήσει και τις πανεπιστημιακές κλινικές στα υπόλοιπα νοσοκομεία της πόλης. Θα ανεγερθεί σε χώρο που βρίσκεται στη Δημοτική Κοινότητα Φιλύρου του Δήμου Πυλαίας - Χορτιάτη στη δυτική πλευρά της Θεσσαλονίκης.</p>
          <p>Ωστόσο ένα βασικό ζήτημα το οποίο απασχολεί είναι αν υπάρχει ο προγραμματισμός για τη βελτίωση του υπάρχοντος οδικού δικτύου προς το νοσοκομείο, ο σχεδιασμός της επέκτασής του, η πρόβλεψη για την κατασκευή απαραίτητων κόμβων και γενικά ό,τι είναι αναγκαίο τόσο για τη γρήγορη, όσο και ασφαλή πρόσβαση στο παιδιατρικό νοσοκομείο. Κι αυτό θα πρέπει να γίνεται, τόσο από την πόλη της Θεσσαλονίκης, την Πιερία, τη Χαλκιδική, όσο και από την Εγνατία Οδό, η οποία θα εξυπηρετεί την ανατολική Μακεδονία έως και τον Έβρο.</p>
          <p>Να σημειωθεί ότι κατά τη χειμερινή περίοδο η περιοχή πλήττεται ιδιαίτερα σε περίπτωση κακοκαιρίας. Μάλιστα οι αρμόδιοι Δήμαρχοι Πυλαίας-Χορτιάτη κ. Καϊτετζίδης, Νεάπολης- Συκεών κ. Δανιηλίδης, Παύλου Μελά κ. Δεμουρτζίδης έχουν καταθέσει κοινό υπόμνημα στο οποίο προτείνουν συγκεκριμένες δράσεις για την ενίσχυση και βελτίωση των οδικών αξόνων πρόσβασης στο υπό κατασκευή παιδιατρικό νοσοκομείο. Το υπόμνημά τους συνυπογράφει και ο Σεβασμιότατος Μητροπολίτης Νεαπόλεως και Σταυρουπόλεως κ.κ. Βαρνάβας ο οποίος είναι βαθύς γνώστης των θεμάτων της περιοχής αλλά ιδίως των προβλημάτων στη δυτική Θεσσαλονίκη.</p>
          <p>Τα ερωτήματά μου προς εσάς, κύριε Υπουργέ, είναι, πρώτον, ποια είναι η θέση και ο σχεδιασμός του Υπουργείου σας για την εξασφάλιση της ασφαλούς και ταχείας πρόσβασης στο νέο παιδιατρικό νοσοκομείο της Θεσσαλονίκης και, δεύτερον, σε ποιο στάδιο βρίσκονται οι αναγκαίες σχετικές τεχνικές μελέτες; Έχει εξασφαλιστεί η απαραίτητη χρηματοδότηση για τις αναγκαίες παρεμβάσεις, ούτως ώστε οι άξονες οδικής πρόσβασης να είναι έτοιμοι και κυρίως ασφαλείς όταν ολοκληρωθεί η κατασκευή του παιδιατρικού νοσοκομείου το έτος 2025;</p>
          <p>Σας ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_15">
          <from>Χαράλαμπος Αθανασίου</from>
          <p>Ευχαριστώ, κύριε Κούβελα.</p>
          <p>Κύριε Υπουργέ, έχετε τον λόγο.</p>
        </speech>
        <speech by="konstantinos_ax._karamanlis" eId="debate_2021-02-26_speech_16">
          <from>ΚΩΝΣΤΑΝΤΙΝΟΣ ΑΧ. ΚΑΡΑΜΑΝΛΗΣ</from>
          <p>Σας ευχαριστώ πολύ, κύριε Πρόεδρε.</p>
          <p>Αγαπητέ κύριε Κούβελα, αγαπητέ συνάδελφε, νομίζω ότι και εσείς τονίσατε ότι  αναμφισβήτητα η εν λόγω γενναιόδωρη δωρεά του Ιδρύματος «Σταύρος Νιάρχος» αποτελεί και μία εξαιρετική προσφορά στον τόπο μας. Το Πανεπιστημιακό Παιδιατρικό Νοσοκομείο στο Φίλυρο δεν θα βελτιώσει απλά τη ζωή των κατοίκων της τοπικής κοινωνίας, αλλά θα επιτρέψει να έχουν πρόσβαση σε υπηρεσίες που μέχρι στιγμής δεν είχαμε.</p>
          <p>Να πούμε εδώ για όσους μας ακούν και μας παρακολουθούν ότι μιλάμε για ένα μεγαλόπνοο έργο προϋπολογισμού 150 εκατομμυρίων ευρώ, το οποίο θα ολοκληρωθεί το 2025. Θα είναι το πρώτο παιδιατρικό νοσοκομείο που θα ανεγερθεί εκτός Αθηνών και θα είναι βασισμένο σε διεθνή πρότυπα λειτουργίας, με διακόσιες είκοσι οκτώ κλίνες και με τριάντα τρεις κλίνες ΜΕΘ. Το οικόπεδο που επιλέχθηκε -και θα σας πω και την ιστορία πώς επιλέχθηκε- χωρίζεται σε δύο τμήματα. Το πρώτο τμήμα είναι έκτασης τριάντα στρεμμάτων όπου θα ανεγερθεί το κύριο κτήριο του νοσοκομείου. Το δεύτερο είναι έκτασης πενήντα στρεμμάτων όπου θα χωροθετηθούν υπαίθριοι χώροι στάθμευσης, ελικοδρόμιο και έχει προβλεφθεί ελεύθερος χώρος και για τυχόν μελλοντικές επεμβάσεις.</p>
          <p>Να σας πω ότι ο ομιλών θεωρεί ότι κάθε μεγάλη δωρεά συνεπάγεται και υποχρεώσεις της ελληνικής πολιτείας. Δυστυχώς αυτό δεν έγινε στο παρελθόν και είχαμε περιπτώσεις πολλών δωρεών τελικά να μην τυγχάνουν της απαραίτητης προσοχής από την πλευρά της ελληνικής πολιτείας.</p>
          <p>Πάμε τώρα να δούμε τι έχουμε κάνει εμείς. Όπως σας είπα και πριν, δεν είναι η στιγμή να αποδώσουμε ευθύνες ούτε νομίζω έχει κανένα νόημα να το κάνουμε αυτό, αλλά για να γνωρίζουμε όλο το ιστορικό θα σας πω ότι υπήρξε άρνηση της πολιτικής ηγεσίας του Υπουργείου Άμυνας το 2018 να παραχωρηθεί το Στρατόπεδο Καρατάσιου. Έτσι, επελέγη ο χώρος για τον οποίον μιλάμε, ο οποίος παρουσιάζει δύο προβλήματα. Πρώτον, με δεδομένο, όπως είπατε, ότι θα είναι πανεπιστημιακό νοσοκομείο, απαιτούνται πολύ μεγαλύτεροι χώροι για να στεγαστεί το σύνολο των υπηρεσιών. Δεύτερον, οι υπάρχουσες οδικές υποδομές δεν είναι μόνο προβληματικές, αλλά δεν επαρκούν καν για να καλύψουν τις ανάγκες.</p>
          <p>Τι κάναμε εμείς, λοιπόν, σε αυτούς τους δεκαοκτώ μήνες ως Υπουργείο Υποδομών; Τον Μάιο του 2020 τα τοπογραφικά και κτηματογραφικά διαγράμματα ολοκληρώθηκαν και τον Ιούλιο του 2020 ολοκληρώθηκε η γεωλογική θεώρηση, οι γεωτεχνικές μελέτες, η απευθείας οριστική μελέτη οδού και ισόπεδων κόμβων, η απευθείας υδραυλική μελέτη έργων ύδρευσης, έργων αποχέτευσης, οι μελέτες σήμανσης και ασφάλισης, οι μελέτες ηλεκτροφωτισμού των ισόπεδων κόμβων και τα τεύχη δημοπράτησης. Για να σας δώσω ένα χρονοδιάγραμμα: Αυτό σημαίνει ότι μέχρι το τέλος του 2021 και σίγουρα στο δεύτερο εξάμηνο του 2021 θα δημοπρατήσουμε το έργο αυτό, το οποίο σχεδιασμός του Ιδρύματος «Σταύρου Νιάρχος» είναι να έχει ολοκληρωθεί η κατασκευή του μέχρι το 2025. Ο χρόνος υλοποίησης αυτού του έργου, αφού δημοπρατήσουμε, είναι από δεκαοκτώ μέχρι είκοσι τέσσερις μήνες, οπότε όπως καταλαβαίνετε η ελληνική πολιτεία θα έχει ολοκληρώσει όλα τα απαραίτητα έργα υποδομής για να μπορέσει να προχωρήσει το έργο.</p>
          <p>Στη δευτερολογία μου θα σας πω κάποια προβλήματα, που έχουμε με το Κτηματολόγιο. Θα σας πω κιόλας πώς και με τον νέο ν.4412, κύριε Πρόεδρε, που συζητάμε στη Βουλή, θα επιταχύνουμε τις διαδικασίες των απαλλοτριώσεων, έτσι ώστε να διευκολύνουμε και τέτοιου είδους ιδιωτικές επενδύσεις. Μάλιστα στον ν.4412 χρησιμοποιήσαμε ως παράδειγμα τέτοιες δωρεές, δηλαδή δωρεές από ιδιώτες για να επιταχύνουμε διαδικασίες, που ως γνωστόν στην Ελλάδα είναι χρονοβόρες, και επίσης θα σας πω, αν θέλετε, και δυο λόγια για το πώς αντιλαμβάνεται επιτέλους αυτή η Κυβέρνηση και αυτή η παράταξη -και το έχει αποδείξει, κύριε Πρόεδρε, και σε άλλες της θητείες, μην ξεχνάμε ότι το Ίδρυμα «Σταύρος Νιάρχος» επί κυβέρνησης 2004 - 2009 ξεκίνησε και τη διαδικασία της μεγάλης δωρεάς που έκανε στο Κέντρο Πολιτισμού- αλλά θα σας πω και πώς αντιλαμβανόμαστε εμείς, ως η μεγάλη κεντροδεξιά παράταξη, και πώς θέλουμε να προσελκύσουμε τέτοιες κινήσεις εθελοντισμού και ιδιωτικών δωρεών. Διότι αυτό είναι κάτι το οποίο πρέπει επιτέλους και στην Ελλάδα να γίνει πιο συχνό φαινόμενο, όχι μόνο από τα μεγάλα ιδρύματα όπως είναι το «Νιάρχος», το «Ωνάσειο», το «Μποδοσάκειο», αλλά και από άλλες ιδιωτικές πρωτοβουλίες, τις οποίες κάποτε η ελληνική γραφειοκρατία και η ελληνική πολιτεία δεν πρέπει να αντιμάχεται προσκολλημένη σε ιδεοληψίες της Αριστεράς, αλλά πρέπει να αγκαλιάζει.</p>
          <p>Σας ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_17">
          <from>Χαράλαμπος Αθανασίου</from>
          <p>Ευχαριστώ, κύριε Υπουργέ.</p>
          <p>Κύριε Κούβελα, έχετε τον λόγο για τη δευτερολογία σας για τρία λεπτά.</p>
        </speech>
        <speech by="dimitrios_koubelas" eId="debate_2021-02-26_speech_18">
          <from>ΔΗΜΗΤΡΙΟΣ ΚΟΥΒΕΛΑΣ</from>
          <p>Κύριε Υπουργέ, δεν μπορώ να κρύψω ακούγοντάς σας την ικανοποίησή μου για το γεγονός ότι μοιραζόμαστε την ίδια αγωνία τελικά, το ίδιο ενδιαφέρον και κοινός μας στόχος είναι η πολιτεία να αξιοποιήσει στο έπακρο τόσο σημαντικές δωρεές, όπως στην προκειμένη περίπτωση τη δωρεά του Ιδρύματος «Σταύρος Νιάρχος» για την κατασκευή του πιο σύγχρονου παιδιατρικού νοσοκομείου στη νοτιοανατολική Ευρώπη. Το οφείλουμε στη Θεσσαλονίκη, αλλά στην πραγματικότητα θα είναι ένα έργο, όπως παρατηρήσαμε, υπερτοπικής σημασίας και αξίας.</p>
          <p>Έτσι, λοιπόν, είναι κρίσιμο να ολοκληρωθεί όλος ο σχεδιασμός, να μην απομείνει τίποτα σε εκκρεμότητα, από τη χάραξη, ενδεχομένως τις απαραίτητες απαλλοτριώσεις, ζητήματα τυχόν δασικών εκτάσεων που μπορεί να βρίσκονται εκεί στα σημεία. Είναι κρίσιμη, όπως αντιλαμβάνομαι, η καλή συνεργασία με τους δήμους από τους οποίους θα διέρχονται οι οδικοί άξονες και βέβαια με την Περιφέρεια Κεντρικής Μακεδονίας, με δύο απαραίτητους στόχους, προϋποθέσεις για κάθε σημαντικό έργο. Ο πρώτος είναι να εξασφαλιστεί η χρηματοδότηση, να μην έχουμε τέτοια ζητήματα στη συνέχεια, και βέβαια τελικά το έργο να είναι εντός χρονοδιαγράμματος. Διότι έχουμε πολλά σχετικά παραδείγματα. Τώρα μπαίνω στον πειρασμό να θυμηθούμε, όπως αναφέρατε προηγουμένως, ότι η κυβέρνηση ΣΥΡΙΖΑ - ΑΝΕΛ χωροθέτησε την κατασκευή του νοσοκομείου σε ένα πολύ δύσκολο σημείο και άφησε τη δουλειά να την κάνει ο επόμενος, διέλυσε τις αστικές συγκοινωνίες και άφησε στον επόμενο να τις συμμαζέψει, μπλόκαρε την κατασκευή του σταθμού «ΒΕΝΙΖΕΛΟΥ» και το έργο του μετρό σταμάτησε κι άφησε στον επόμενο να κάνει τη δουλειά. Εκείνοι έμειναν μόνο στα εγκαίνια - μουσαμάδες. Υπολειτουργούσαν τα νοσοκομεία της Θεσσαλονίκης και μας ασκούν σήμερα κριτική γιατί υπερδιπλασιάσαμε τις ΜΕΘ μέσα σε λίγους μόνο μήνες εν καιρώ πανδημίας.</p>
          <p>Έτσι, λοιπόν, είναι πολύ σημαντικό οι παρεμβάσεις, που γίνονται στην πόλη της Θεσσαλονίκης -και αρκετές από αυτές είναι δική σας αρμοδιότητα, είναι δική σας ευθύνη, όπως το «FLYOVER», η κατασκευή σχολικών υποδομών, ιδίως στα δυτικά της Θεσσαλονίκης, η επέκταση του μετρό και προς τα δυτικά, αντιπλημμυρικά έργα τα οποία έχουν μπει στον σχεδιασμό σας- είναι πολύ σημαντικό να τρέξουν εντός χρονοδιαγράμματος.</p>
          <p>Θέλω να πιστεύω ότι η απάντησή σας σήμερα είναι ταυτόχρονα και δέσμευσή σας -έτσι τουλάχιστον το εκλαμβάνω-, ώστε να έχουμε πράγματι το 2025 στη Θεσσαλονίκη, αλλά και στη βόρεια Ελλάδα και την ευρύτερη περιοχή, ένα υπερσύγχρονο παιδιατρικό νοσοκομείο και κυρίως ασφαλή πρόσβαση σε αυτό, υπό συνθήκες που δεν θα είναι πάντα ιδανικές. Είναι τα ασθενοφόρα, τα οποία θα κινηθούν γρήγορα και φυσικά μιλάμε για παιδιά ασθενείς, μιλάμε για ιατρικό και νοσηλευτικό προσωπικό και πολλούς ανθρώπους και τους γονείς των ασθενών που θα πρέπει να κινούνται από και προς το νέο παιδιατρικό νοσοκομείο.</p>
          <p>Σας ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_19">
          <from>Χαράλαμπος Αθανασίου</from>
          <p>Κι εγώ ευχαριστώ, κύριε Κούβελα.</p>
          <p>Κύριε Υπουργέ, έχετε τον λόγο για τη δευτερολογία σας.</p>
        </speech>
        <speech by="konstantinos_ax._karamanlis" eId="debate_2021-02-26_speech_20">
          <from>ΚΩΝΣΤΑΝΤΙΝΟΣ ΑΧ. ΚΑΡΑΜΑΝΛΗΣ</from>
          <p>Ευχαριστώ, κύριε Πρόεδρε.</p>
          <p>Κύριε Κούβελα, προανέφερα στην πρωτολογία μου όλα αυτά που έχουμε κάνει και νομίζω ότι σας έδωσα ένα σαφές χρονοδιάγραμμα για τις διαδικασίες ολοκλήρωσης. Θα μου επιτρέψετε να συμπληρώσω ότι η πιο σημαντική υποχρέωση, που έχει το Υπουργείο είναι η μελέτη οδοποιίας για την ολοκλήρωση του νέου παιδιατρικού νοσοκομείου. Αυτή έχει ολοκληρωθεί. Αυτή τη στιγμή εκκρεμεί το Κτηματολόγιο, που τελεί υπό έγκριση, και ακολούθως θα κηρυχθούν οι απαιτούμενες συμπληρωματικές απαλλοτριώσεις. Όπως σας είπα, θα χρησιμοποιήσουμε τη διαδικασία του άρθρου 7Α, για να μπορέσουμε να ακολουθήσουμε μια διαδικασία, που επιταχύνει τις απαλλοτριώσεις και είναι μια διαδικασία που τη χρησιμοποιούμε για έργα εθνικής σημασίας ειδικού σκοπού. Μάλιστα, όπως σας είπα, νομοθετούμε για να κάνουμε αυτήν τη διαδικασία ακόμα πιο γρήγορη.</p>
          <p>Έρχομαι στο πιο σημαντικό, που το άφησα για τη δευτερολογία μου. Έχουμε εξασφαλίσει, επίσης, χρηματοδότηση 10 εκατομμυρίων ευρώ μέσω του ΠΔΕ για τη ριζική ανακατασκευή αυτού του οδικού άξονα. Από εκεί και πέρα, όπως πολύ σωστά είπατε, τα υπόλοιπα είναι ζητήματα, που αφορούν και τους δήμους αλλά και την Περιφέρεια Κεντρικής Μακεδονίας. Εμείς είμαστε σε επικοινωνία και σε απόλυτη συνεργασία με τους Δημάρχους και με τον Περιφερειάρχη, με τον οποίο συνεργαζόμαστε άλλωστε άψογα και σε άλλα ζητήματα, που αφορούν το Υπουργείο, και είμαστε εδώ για όποια ζητήματα προκύψουν να βρούμε άμεσα λύσεις.</p>
          <p>Σε κάθε περίπτωση, αυτό που μπορούμε, νομίζω, να καταστήσουμε σαφές είναι ότι αποτελεί βασική προτεραιότητα του Υπουργείου μας και της Κυβέρνησης η υλοποίηση ενός συγκεκριμένου πλαισίου και σχεδίου παρεμβάσεων και έργων για την ασφαλή, όπως είπατε κι εσείς, και ταχεία πρόσβαση των ασθενών στο υπό κατασκευή παιδιατρικό νοσοκομείο.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)</scene>
        <speech by="xaralampos_athanasiou" eId="debate_2021-02-26_speech_21">
          <from>Χαράλαμπος Αθανασίου</from>
          <p>Σας ευχαριστώ, κύριε Υπουργέ.</p>
          <p>Εισερχόμαστε στη συζήτηση της πρώτης με αριθμό 454/19-2-2021 επίκαιρης ερώτησης δεύτερου κύκλου του Βουλευτή Επικρατείας της Ελληνικής Λύσης κ. Βασιλείου Βιλιάρδου προς τον Υπουργό Υποδομών και Μεταφορών, με θέμα: «Διακοπή λειτουργίας του αυτοκινητόδρομου «Νέα Οδός» κατά την κακοκαιρία «Μήδεια», της 15ης-16ης Φεβρουαρίου 2021».</p>
          <p>Στην επίκαιρη ερώτηση του κ. Βιλιάρδου θα απαντήσει ο Υπουργός Υποδομών και Μεταφορών κ. Κωνσταντίνος Καραμανλής.</p>
          <p>Κύριε Βιλιάρδο, έχετε τον λόγο.</p>
        </speech>
        <speech by="basileios_biliardos" eId="debate_2021-02-26_speech_22">
          <from>ΒΑΣΙΛΕΙΟΣ ΒΙΛΙΑΡΔΟΣ</from>
          <p>Ευχαριστώ πολύ, κύριε Πρόεδρε.</p>
          <p>Ευχαριστώ πολύ για την παρουσία σας, κύριε Υπουργέ. Ελπίζω, πάντως, εσείς να μην έχετε θέμα με τον Πρόεδρο της Ελληνικής Λύσης, όπως ο συμπαθέστατος Υπουργός Ανάπτυξης, κάτι που διαπίστωσα επανειλημμένα και χθες και σήμερα. Η ζηλοφθονία, πάντως, δεν είναι καλός σύμβουλος.</p>
          <p>Στο θέμα μας τώρα. Στις 15 και 16 Φεβρουαρίου του 2021 κατά τη διάρκεια της κακοκαιρίας «Μήδεια» διακόπηκε η λειτουργία του αυτοκινητοδρόμου «Νέα Οδός». Το γεγονός αυτό αποτελεί ευθεία παράβαση του ν.4663/2020 και το άρθρο 65, με το οποίο απαγορεύεται η διακοπή λειτουργίας σε οποιοδήποτε τμήμα του εθνικού ή δευτερεύοντος οδικού δικτύου με πρόστιμο, όπως γνωρίζεται, από 5.000 έως 1.000.000 ευρώ. Είναι η δεύτερη φορά που συμβαίνει με τον εν λόγω αυτοκινητόδρομο, αφού είχε προηγηθεί ανάλογη διακοπή σε κακοκαιρία στα τέλη Δεκεμβρίου του 2019.</p>
          <p>Για τη διακοπή της 30ης Δεκεμβρίου του 2019 σας υποβάλαμε ερώτηση για τη διευκρίνιση των αιτίων. Στην απάντησή σας -σημειώνω πως θα καταθέσουμε στα Πρακτικά όλα όσα τεκμηριώνουν τις θέσεις μας- αναφέρατε τα εξής: Πρώτον, είχε συσταθεί επιτροπή διερεύνησης των πραγματικών περιστατικών, που οδήγησαν σε διακοπή της κυκλοφορίας και, δεύτερον, ο παραχωρησιούχος υπέβαλε σχέδιο αποχιονισμού, ενώ οι προβλέψεις του εξοπλισμού και των εφοδίων είχαν κριθεί επαρκείς, για παράδειγμα δώδεκα εκχιονιστικά μηχανήματα στον σταθμό αποχιονισμού Μαλακάσας. Βασική προϋπόθεση, όμως, του σχεδίου αποχιονισμού ήταν η τήρηση του Κώδικα Οδικής Κυκλοφορίας και συγκεκριμένα, η χρήση αντιολισθητικών αλυσίδων στον αυτοκινητόδρομο και η μη κατάληψη της λωρίδας έκτακτης ανάγκης. Η χρήση αλυσίδων δεν είχε τηρηθεί, με αποτέλεσμα την παρεμπόδιση του έργου του αποχιονισμού, οπότε τον αποκλεισμό της οδού από τα χιόνια.</p>
          <p>Δεν μας έπεισε, βέβαια, επειδή θα έπρεπε η «Νέα Οδός» είτε να μην επιτρέψει την είσοδο, είτε να λάβει μέτρα για να σταματήσει τα αυτοκίνητα χωρίς αλυσίδες. Γνωρίζετε πως στο εξωτερικό δεν κυκλοφορούν τα οχήματα με αλυσίδες ακόμη και με λίγο χιόνι στους δρόμους, αφού περνάει εκχιονιστικό με αλατιέρα.</p>
          <p>Σε κάθε περίπτωση, εσείς νομοθετήσατε, απαγορεύοντας τη διακοπή της λειτουργίας, οπότε θα έπρεπε να τηρηθεί. Εάν ο παραχωρησιούχος δεν είχε λάβει μέτρα ασφαλείας, τότε κλείνει η Κυβέρνηση την οδό, έτσι ώστε αφ’ ενός μεν να επιβάλλει το πρόστιμο, αφ’ ετέρου να μην υποχρεωθεί στην καταβολή αποζημίωσης με την επίκληση πως η ίδια την έκλεισε.</p>
          <p>Γνωρίζετε, προφανώς, πως είναι καίριας σημασίας η λειτουργία ενός πανάκριβου αυτοκινητοδρόμου, που έχει πληρωθεί με χρήματα του δημοσίου. Υπάρχουν άνθρωποι, που πρέπει να μετακινηθούν για λόγους υγείας ή για άλλες προσωπικές και επιχειρηματικές υποθέσεις και εμπορεύματα που πρέπει να παραδοθούν και ενδεχομένως καταστρέφονται.</p>
          <p>Οι ερωτήσεις μας εδώ είναι οι εξής:</p>
          <p>Πρώτον, πώς λήφθηκε η απόφαση για τη διακοπή και γιατί; Έγινε σε συνεννόηση με τη «Νέα Οδό»; Ποια ήταν η προετοιμασία του παραχωρησιούχου για τον αποχιονισμό; Ελέγχεται για ό,τι δηλώνει όσον αφορά τις δυνατότητές του;</p>
          <p>Και δεύτερον, εάν εγερθούν αιτήματα διακοπής λειτουργίας από την Κυβέρνηση, θα ικανοποιηθούν; Από ποιον θα αποζημιωθούν οι χρήστες για τη διακοπή; Πώς θα εξασφαλίσετε τη διατήρηση της κυκλοφορίας στους μεγάλους αυτοκινητόδρομους της χώρας και την εφαρμογή του νόμου που εσείς νομοθετήσατε;</p>
          <p>Ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_23">
          <from>Χαράλαμπος Αθανασίου</from>
          <p>Ευχαριστώ, κύριε Βιλιάρδο.</p>
          <p>Κύριε Υπουργέ, έχετε τον λόγο για τρία λεπτά.</p>
        </speech>
        <speech by="konstantinos_ax._karamanlis" eId="debate_2021-02-26_speech_24">
          <from>ΚΩΝΣΤΑΝΤΙΝΟΣ ΑΧ. ΚΑΡΑΜΑΝΛΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κύριε συνάδελφε, κύριε Βιλιάρδο, να σας θυμίσω ότι την περασμένη εβδομάδα ήρθα εγώ ο ίδιος στη Βουλή -ήσασταν και εσείς στην επιτροπή- σε δύο, μάλιστα, συνεδριάσεις και ενημέρωσα το Κοινοβούλιο τότε επί του συγκεκριμένου θέματος. Σε κάθε περίπτωση, χαίρομαι που επανέρχεστε, διότι νομίζω ότι σε αυτήν τη φάση πρέπει να βάλουμε τα πράγματα στη σωστή τους διάσταση.</p>
          <p>Πρώτον, επικαλείστε το άρθρο 65 του ν.4663. Αυτό το άρθρο, αυτήν τη τροπολογία, αυτόν τον νόμο, δηλαδή, εμείς τον ψηφίσαμε, κύριε Βιλιάρδο, εμείς τον κάναμε. Και το είπατε και το αναγνωρίσατε όχι, τουλάχιστον, στη γραπτή σας ερώτηση, αλλά στην προφορική σας τοποθέτηση. Γιατί το κάναμε αυτό; Σας θυμίζω ότι μέχρι το Δεκέμβριο του 2019 δεν προβλεπόταν καμμία -επαναλαμβάνω, καμμία- διαδικασία η οποία είχε κυρώσεις στους παραχωρησιούχους για πράξεις ή παραλείψεις, γιατί απλούστατα δεν υπήρχε το θεσμικό πλαίσιο. Αυτό το πλαίσιο εμείς ως Κυβέρνηση το δημιουργήσαμε, όχι η κυβέρνηση του ΣΥΡΙΖΑ, η οποία το 2015 ήταν εναντίον των παραχωρήσεων και μετά τους έδωσε πανωπροίκια 750 εκατομμύρια για να τελειώσουν τα έργα και δεν θεσμοθέτησε διαδικασίες σαν και αυτή που σας ανέφερα.</p>
          <p>Πάμε να δούμε τώρα τι ακριβώς συνέβη στην τελευταία κακοκαιρία.</p>
          <p>Πριν την έναρξη των καιρικών φαινομένων οι εταιρείες παραχώρησης, στων οποίων -όπως είπατε και εσείς- την αρμοδιότητά είναι η λειτουργία και η συντήρηση των οδικών αξόνων, είχαν τεθεί σε ετοιμότητα. Θυμίζω ότι είχαν συγκληθεί όλα τα συντονιστικά όργανα και υπό τον γενικό συντονισμό της Γενικής Γραμματείας Πολιτικής Προστασίας. Αυτό άλλωστε -και εδώ είναι η διαφορά μας- προβλέπεται στο Γενικό Σχέδιο Αντιμετώπισης Εκτάκτων Αναγκών και Άμεσης - Βραχείας Διαχείρισης των Συνεπειών από την Εκδήλωση Χιονοπτώσεων. Τα σχέδια αποχιονισμού της «Νέας Οδού», τα οποία τελούν υπό την έγκριση της Αστυνομίας, της Πυροσβεστικής, του Υπουργείου μας και της Γενικής Γραμματείας Πολιτικής Προστασίας, υποβλήθηκαν στις αρμόδιες υπηρεσίες την 1η Οκτωβρίου του 2020, πολύ νωρίτερα, δηλαδή, από την έναρξη της κακοκαιρίας.</p>
          <p>Τι έκανε το Υπουργείο μας, κύριε Βιλιάρδο; Μέσω της αρμόδιας υπηρεσίας επόπτευσε την τήρηση αυτών των υποχρεώσεων. Έτσι διαπιστώθηκε ότι για τα τμήματα της «Νέας Οδού» Μεταμόρφωσης - Σκάρφεια - Ραχές» ο παραχωρησιούχος είχε εξήντα οκτώ εκχιονιστικά μηχανήματα, τριάντα δύο λοιπά μηχανήματα και τέσσερις τόνους αλάτι. Τα αντίστοιχα νούμερα για το Ξυνιάδα - Τρίκαλα ήταν είκοσι πέντε μηχανήματα και χίλιοι εκατό τόνοι αλάτι.</p>
          <p>Επομένως, εμείς ελέγξαμε και διαπιστώσαμε ότι οι παραχωρησιούχοι πληρούσαν τις προδιαγραφές και είχαν τον εξοπλισμό για να αντιμετωπίσουν τα ακραία καιρικά φαινόμενα.</p>
          <p>Η απόφαση, λοιπόν, για το κλείσιμο του συγκεκριμένου οδικού άξονα δεν οφείλεται στην αδυναμία του παραχωρησιούχου να διατηρήσει τον οδικό αυτό άξονα ανοιχτό, αλλά σε απόφαση της Ελληνικής Αστυνομίας για λόγους ασφαλείας.</p>
          <p>Αυτό, δηλαδή, που φοβόταν η Ελληνική Αστυνομία -και το έχει εξηγήσει, νομίζω, όσο πιο αναλυτικά γίνεται και ο αρμόδιος Υπουργός- δεν ήταν η κατάσταση του δρόμου, κύριε Βιλιάρδο, αλλά η αδυναμία των οδηγών να οδηγούν κάτω από τέτοιες επικίνδυνες συνθήκες.</p>
          <p>Και θυμίζω ότι πριν από μερικά χρόνια, το 2017, πάλι ήταν ανοιχτός ο δρόμος, είχαν, όμως, διπλώσει τρία οχήματα –μία νταλίκα και δύο λεωφορεία- με αποτέλεσμα να εγκλωβιστούν τότε για πάνω από δέκα ή δώδεκα ώρες χιλιάδες συμπολίτες μας και να απεγκλωβιστούν μετά με έναν τρόπο ο οποίος δεν θύμιζε σε τίποτα χώρα της Ευρωπαϊκής Ένωσης.</p>
          <p>Αυτό, λοιπόν, που εμείς κάναμε -τι κάναμε ως Υπουργείο Υποδομών και Μεταφορών;- ήταν ότι όταν ο δρόμος άνοιξε για κάποιες ώρες, πήγαμε στον παραχωρησιούχο και απαιτήσαμε να μην επιβληθούν διόδια σε όσους κινούνται στο οδικό δίκτυο, έτσι ώστε όλοι οι οδηγοί και κυρίως, όπως πολύ σωστά αναφέρατε, οι μεταφορείς εμπορευμάτων να εξυπηρετηθούν. Αυτά ήταν, λοιπόν, τα οποία κάναμε.</p>
          <p>Στη δευτερολογία μου θα σας απαντήσω και για τη διαδικασία αποζημιώσεων στην οποία αναφέρεστε και για την οποία νομίζω ότι έχετε κάνει μία υπέρβαση νοητική -και θα σας εξηγήσω τι εννοώ-. Επίσης, θα σας εξηγήσω και σε ποιες περιπτώσεις έρχεται το ελληνικό δημόσιο βάσει της σύμβασης παραχώρησης και αποζημιώνει ή δεν αποζημιώνει τον παραχωρησιούχο και πότε έρχεται το ελληνικό δημόσιο και χτυπάει την πλάτη του παραχωρησιούχου και του ζητάει να πληρώσει, όταν και εκεί που πρέπει.</p>
          <p>Αυτό, όμως, κύριε Πρόεδρε, που κλείνοντας θέλω να σας πω, είναι ότι βλέπω από το κόμμα σας –και μου κάνει εντύπωση για ένα κόμμα το οποίο ανήκει στην ευρύτερη δεξιά παράταξη- μία απέχθεια προς την ιδιωτική πρωτοβουλία. Μήπως έχετε μπερδευτεί σε ποια σειρά του Κοινοβουλίου κάθεστε; Σε όλη την Ευρώπη, σε όλο τον κόσμο έχουμε ιδιώτες οι οποίοι έρχονται, κάνουν τα έργα και μετά αναλαμβάνουν και τη συντήρηση και τη λειτουργία.</p>
          <p>Επομένως, θα μου ήταν εξαιρετικά χρήσιμο να καταλάβω γιατί βλέπω από την πλευρά της Ελληνικής Λύσης σε κάθε ζήτημα που συζητάμε -είτε αυτό είναι των λαϊκών αγορών- μία απέχθεια προς αυτό που λέγεται «υγιής ιδιωτική πρωτοβουλία με ένα κράτος, που έχει εποπτικό ρόλο».</p>
          <p>Σας ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_25">
          <from>Χαράλαμπος Αθανασίου</from>
          <p>Και εγώ ευχαριστώ, κύριε Υπουργέ.</p>
          <p>Ορίστε, κύριε Βιλιάρδο, παρακαλώ, έχετε τον λόγο για τη δευτερολογία σας.</p>
        </speech>
        <speech by="basileios_biliardos" eId="debate_2021-02-26_speech_26">
          <from>ΒΑΣΙΛΕΙΟΣ ΒΙΛΙΑΡΔΟΣ</from>
          <p>Κύριε Υπουργέ, κάπου κάνετε λάθος ή κάτι δεν καταλαβαίνετε. Φυσικά, είμαστε υπέρ του ιδιωτικού τομέα, έχουμε πει ξεκάθαρα ότι αυτό, που μας απασχολεί είναι να είναι οι κοινωφελείς και οι στρατηγικές επιχειρήσεις στο δημόσιο, ενώ όλες οι άλλες στον ιδιωτικό τομέα, αλλά αυτό δεν σημαίνει ότι θα πρέπει να παρέχονται ιδιαίτερα προνόμια σε ορισμένες επιχειρήσεις του ιδιωτικού τομέα. Εγώ σας απάντησα, εσείς –από ό,τι καταλαβαίνω- δεν ακούσατε, αλλά εγώ έκανα την υποχρέωσή μου.</p>
          <p>Όσον αφορά τώρα τη συζήτηση που έγινε στην προηγούμενη επιτροπή, έθεσα τα ίδια ακριβώς ερωτήματα, δεν πήρα απάντηση, για αυτόν τον λόγο ήρθα σήμερα για να τα επαναλάβω.</p>
          <p>Πάντως, νόμους έχει η Ελλάδα, ανέφερα ότι είναι δικός σας νόμος, αλλά το σημείο στο οποίο υποφέρει η Ελλάδα είναι το ότι δεν εφαρμόζονται οι νόμοι.</p>
          <p>Για τον ιδιωτικό τομέα απάντησα, κύριε Υπουργέ, δεν ακούσατε, αλλά δεν πειράζει.</p>
          <p>Τώρα, όσον αφορά τα επόμενα, για εμάς έχει ιδιαίτερη σημασία να ερευνήσουμε την παρούσα υπόθεση, επειδή η «TERNA» έχει αναδειχθεί τα τελευταία χρόνια σε κομβικό επιχειρηματικό παράγοντα, όσον αφορά έργα υποδομών και ενέργειας στη χώρα. Θεμιτό, φυσικά, δεν έχουμε τίποτα εναντίον της εταιρείας, απλά πρέπει να προσέχουμε και εμείς από τη δική μας πλευρά. Μας ενδιαφέρει εάν είναι σε θέση να εκπληρώσει τις υποχρεώσεις της σε αυτούς τους πολύ σημαντικούς τομείς με επαρκείς ίδιους πόρους, χωρίς πολιτικές διευκολύνσεις από την όποια κυβέρνηση. Αυτή είναι η άποψή μας για τον ιδιωτικό τομέα γενικότερα.</p>
          <p>Η «TERNA» έχει αναλάβει πολλά έργα στην Ελλάδα, όπως πρόσφατα το τελευταίο τμήμα του πανάκριβου Ε65 απευθείας με έγκριση της Ευρωπαϊκής Ένωσης, με 442 εκατομμύρια ευρώ και με 38 εκατομμύρια ευρώ επιχορήγηση διοδίων, με συνοπτικές διαδικασίες, αφού πλέον η σχετική προετοιμασία για τα ΕΣΠΑ δρομολογείται από το ΤΑΙΠΕΔ του «υπερταμείου» των ξένων.</p>
          <p>Εκτός αυτού, η «TERNA» δρομολογεί μαζικά έργα ΑΠΕ ύψους 1,7 δισεκατομμυρίου ευρώ συνολικά, ενώ ανέλαβε επιπλέον τη σύνδεση Κρήτης- Αττικής που εξελίσσεται κανονικά, για να εξυπηρετήσει και τα δικά της αιολικά στην Κρήτη.</p>
          <p>Επίσης, για το αεροδρόμιο Καστελίου έχουμε καταθέσει ήδη ερώτηση, σημειώνοντας πως είναι προβληματικό, ειδικά στις παρούσες συνθήκες, με αβέβαιη επιτυχία και κατά την άποψή μας, αχρείαστο. Θα ήταν προτιμότερος ο ΒΟΑΚ. Πρόσφατα, μάλιστα, καταβάλατε 80 εκατομμύρια ευρώ για την κατασκευή του, όταν έχουμε τόσες ελλείψεις αλλού, όπως έχουμε πει προηγουμένως, σε ΜΕΘ, ενώ συμμετέχει, επίσης, στο Καζίνο του Ελληνικού.</p>
          <p>Τέλος, η «TERNA» πήρε μέρος από τα 40 εκατομμύρια ευρώ, που δόθηκαν λόγω του κλειδώματος - το πρώτο κλείδωμα εννοώ- ενώ εισπράττει μία σταθερή αποζημίωση, επειδή δεν έγιναν τα διόδια στη Βαρυμπόμπη - Διόνυσο της «ΝΕΑΣ ΟΔΟΥ», ύψους 11 εκατομμυρίων ευρώ, όπου δεν γνωρίζουμε τον τρόπο υπολογισμού της.</p>
          <p>Οι ερωτήσεις μας εδώ -γνωρίζοντας ότι δεν απαντήσατε στις προηγούμενες, άρα, θα απαντήσετε στη δευτερολογία σας- είναι οι εξής: Ποιος είναι υπεύθυνος για το κόστος αποχιονισμού και συντήρησης στο αστικό τμήμα Κηφισιά - Αφίδνες; Εάν είναι η «ΝΕΑ ΟΔΟΣ», θα αφαιρεθεί το κόστος αποχιονισμού ,που εξοικονομήθηκε λόγω της διακοπής από τυχόν αποζημίωση για τη μη λειτουργία των διοδίων Βαρυμπόμπης και Διονύσου που καταβάλλονται συνεχώς; Πότε και πώς θα λυθεί το πρόβλημα, που καθιστά όμηρο -το γνωρίζετε πολύ καλά- ολόκληρη την περιοχή των βορείων προαστίων;</p>
          <p>Δεύτερον, θα μπορούσε να επιστρέψει το τμήμα Κηφισιά - Διόδια Αφιδνών στο κράτος, έτσι ώστε να σταματήσει η σύγκρουση αρμοδιοτήτων και συμφερόντων σε αυτό το καθαρό αστικό τμήμα της «ΝΕΑΣ ΟΔΟΥ», που είναι σημαντικό για τη λειτουργία του Λεκανοπεδίου και πού χρειάζονται παρεμβάσεις εκτόνωσης;</p>
          <p>Ελπίζω, όπως είπα, να απαντήσετε στις προηγούμενες ερωτήσεις, στις οποίες δεν απαντήσατε, και σε αυτές.</p>
          <p>Ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_27">
          <from>Χαράλαμπος Αθανασίου</from>
          <p>Και εγώ ευχαριστώ, κύριε Βιλιάρδο.</p>
          <p>Ορίστε, κύριε Υπουργέ, έχετε τον λόγο.</p>
        </speech>
        <speech by="konstantinos_ax._karamanlis" eId="debate_2021-02-26_speech_28">
          <from>ΚΩΝΣΤΑΝΤΙΝΟΣ ΑΧ. ΚΑΡΑΜΑΝΛΗΣ</from>
          <p>Εγώ, κύριε Βιλιάρδο –το ξέρετε- όχι απλά απαντάω στις ερωτήσεις, αλλά ακόμα και όταν δεν προλαβαίνω και σε εσάς και σε άλλους συναδέλφους απαντάω γραπτώς. Επομένως, θα σας παρακαλέσω να το αναγνωρίσετε αυτό.</p>
          <p>Πάμε, λοιπόν, να απαντήσουμε σε όλα αυτά, που είπατε και να κάνω ένα σχόλιο, διότι βλέπω μία εμμονή με την εν λόγω εταιρεία. Δεν είναι μόνο η εν λόγω εταιρεία η οποία είναι παραχωρησιούχος, είναι και άλλες εταιρείες. Είναι πέντε οι αυτοκινητόδρομοι, είναι και ξένες εταιρείες, είναι και ελληνικές εταιρείες. Επομένως, νομίζω ότι είναι λίγο άδικη η κριτική σας, όταν αναφέρεστε σε έναν συγκεκριμένο παραχωρησιούχο.</p>
          <p>Να πω, όμως, το εξής: Οι παραχωρησιούχοι, όχι μόνο στη «ΝΕΑ ΟΔΟ», αλλά και σε άλλες παραχωρήσεις ενήργησαν σωστά και πέτυχαν να παραμείνουν οι αυτοκινητόδρομοί τους και στη συγκεκριμένη περίπτωση -και στην περίπτωση Μαλακάσας- απόλυτα λειτουργικοί καθ’ όλη τη διάρκεια των χιονοπτώσεων. Ως εκ τούτου, δεν τίθεται θέμα αποζημίωσης.</p>
          <p>Δεύτερον, με δεδομένο ότι η απόφαση του «κλεισίματος» -εντός εισαγωγικών- προέκυψε ως ανάγκη για τη διασφάλιση της δημόσιας υγείας και της ασφάλειας, ο παραχωρησιούχος, κύριε Βιλιάρδο, δεν δύναται να προβεί -και δεν έχει προβεί μέχρι σήμερα- σε αίτημα αποζημίωσης, που να αφορά σε απώλεια εσόδων, επειδή το Υπουργείο Προστασίας του Πολίτη και η Ελληνική Αστυνομία αποφάσισαν το κλείσιμο του εν λόγω αυτοκινητοδρόμου.</p>
          <p>Να απαντήσω και να σας πω ότι εδώ πέρα βλέπω ότι έχουμε μία ιδεολογική διαφορά. Εμείς θεωρούμε ως Νέα Δημοκρατία, ως η μεγάλη κεντροδεξιά παράταξη, ότι μπορεί ο ιδιωτικός τομέας να παίξει έναν πολύ σημαντικό και κομβικό ρόλο στα μεγάλα έργα υποδομών, έργα υποδομών τα οποία σχεδιάζουμε και θα δείτε να ξεδιπλώνεται ένα πρόγραμμα, που ξεπερνάει τα 13 δισεκατομμύρια ευρώ την επόμενη περίοδο, στους επόμενους μήνες. Είναι έργα τα οποία έχουν να σχεδιαστούν και να προγραμματιστούν -ένα τόσο μεγάλο εύρος έργων- από την περίοδο των Ολυμπιακών Αγώνων. Εκεί χρειαζόμαστε και τη συνδρομή του ιδιωτικού τομέα.</p>
          <p>Μην ξεχνάτε ότι η δική μας κυβέρνηση το 2004 - 2009 ήταν αυτή που ξεκίνησε τη διαδικασία των συμβάσεων παραχώρησης. Ο Γιώργος Σουφλιάς ήταν ο τότε Υπουργός, που σχεδίασε και οραματίστηκε αυτό το καινούργιο χρηματοδοτικό εργαλείο. Πιστεύουμε ακράδαντα ότι οι άνθρωποι που χρησιμοποιούν αυτούς τους δρόμους, όπως γίνεται και σε πολλές άλλες χώρες της Ευρώπης -θα μου πείτε πλην της Γερμανίας, γιατί έχετε εμπειρία από τη Γερμανία- πληρώνουν διόδια για τις υπηρεσίες που λαμβάνουν. Και όπως πολύ σωστά είπατε ότι υποχρέωση των παραχωρησιούχων είναι να κρατάνε τους δρόμους ανοιχτούς.</p>
          <p>Για πρώτη φορά ήρθε η Κυβέρνηση της Νέας Δημοκρατίας και θεσμοθέτησε ειδική διαδικασία για να μπορούμε να επιβάλλουμε πρόστιμα σε περίπτωση που αυτό δεν γίνεται. Δεν το έκανε η κυβέρνηση του ΣΥΡΙΖΑ αυτό, αλλά η Κυβέρνηση της Νέας Δημοκρατίας. Διότι το 2019, όπως πολύ σωστά είπατε, όταν συντάξαμε αυτήν την επιτροπή και πήγαμε να δούμε τι είχε γίνει, διαπιστώσαμε, επειδή δεν υπήρχε θεσμικό πλαίσιο, υπήρχε έλλειμμα θεσμικού πλαισίου, ότι δεν μπορούσαμε να επιβάλλουμε πρόστιμα. Επίσης, ακόμα κι αν επιβάλαμε ένα πρόστιμο για λόγους επικοινωνιακούς, δεν θα μπορούσε ποτέ αυτό να επιβληθεί και θα γινόμασταν, για να το πω απλά, ρεζίλι, διότι θα επιβάλαμε ένα πρόστιμο το οποίο στην ουσία δεν θα μπορούσαμε ποτέ να προχωρήσουμε.</p>
          <p>Επομένως, ναι, κύριε Βιλιάρδο, υπάρχει η διαδικασία και είναι ξεκάθαρη, υπάρχει θεσμικό πλαίσιο. Αυτή η Κυβέρνηση και ο ομίλων το θεσμοθέτησε. Και να είστε σίγουρος ότι όταν υπάρχει η παραμικρή διαδικασία όπου ο παραχωρησιούχος, δηλαδή ο ιδιώτης, δεν κάνει σωστά τη δουλειά του, δεν λειτουργεί και δεν συντηρεί τους οδικούς άξονες, εκεί υπάρχει το πλαίσιο και η πολιτική βούληση για να έρθουμε και να επιβάλλουμε τα πρόστιμα που προβλέπει ο νόμος.</p>
          <p>Σας ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_29">
          <from>Χαράλαμπος Αθανασίου</from>
          <p>Ευχαριστώ πολύ, κύριε Υπουργέ.</p>
          <p>Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</p>
          <p>Στο σημείο αυτό και δεδομένου ότι δεν έχουν έρθει όλοι οι συνάδελφοι για να μπούμε στη νομοθετική διαδικασία, διακόπτουμε για δύο λεπτά μέχρι να ειδοποιηθούν οι εισηγητές, οι ειδικοί αγορητές και οι Κοινοβουλευτικοί Εκπρόσωποι.</p>
          <p>(ΔΙΑΚΟΠΗ)</p>
          <p>ΑΛΛΑΓΗ ΣΕΛΙΔΑΣ ΛΟΓΩ ΑΛΛΑΓΗΣ ΘΕΜΑΤΟΣ</p>
          <p>(ΜΕΤΑ ΤΗ ΔΙΑΚΟΠΗ)</p>
        </speech>
        <speech by="xaralampos_athanasiou" eId="debate_2021-02-26_speech_30">
          <from>Χαράλαμπος Αθανασίου</from>
          <p>Κυρίες και κύριοι συνάδελφοι, συνεχίζεται η συνεδρίαση.</p>
          <p>Εισερχόμαστε στη συμπληρωματική ημερήσια διάταξη της</p>
          <p>ΝΟΜΟΘΕΤΙΚΗΣ ΕΡΓΑΣΙΑΣ</p>
          <p>Μόνη συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Οργάνωση και λειτουργία Υπουργείου Εξωτερικών, Συμβούλιο Απόδημου Ελληνισμού και ρύθμιση θεμάτων διεθνούς αναπτυξιακής συνεργασίας και ανθρωπιστικής βοήθειας».</p>
          <p>Η Διάσκεψη των Προέδρων αποφάσισε στις συνεδριάσεις της 18ης και 24ης Φεβρουαρίου 2021, τη συζήτηση του νομοσχεδίου σε μία συνεδρίαση ενιαία, επί της αρχής, επί των άρθρων και των τροπολογιών.</p>
          <p>Ως προς την οργάνωσης της συζήτησης, προτείνεται να συμμετέχουν με φυσική παρουσία οι εισηγητές, οι ειδικοί αγορητές, οι Κοινοβουλευτικοί Εκπρόσωποι και οι αρμόδιοι Υπουργοί, καθώς και δύο κύκλοι ομιλητών. Κάθε κύκλος θα περιλαμβάνει έως δώδεκα ομιλητές με την εξής αναλογία: Πέντε από τη Νέα Δημοκρατία, τρεις από τον ΣΥΡΙΖΑ, ένας από το Κίνημα Αλλαγής, ένας από το Κομμουνιστικό Κόμμα Ελλάδας, ένας από την Ελληνική Λύση και ένας από το ΜέΡΑ25.</p>
          <p>Με υπηρεσία τηλεδιάσκεψης, πλατφόρμα «WEBEX», προτείνονται δύο κύκλοι ομιλητών. Κάθε κύκλος θα περιλαμβάνει έως δώδεκα ομιλητές με την ίδια αναλογία. Τα ονόματα των ομιλητών έχουν ήδη οριστεί από τις Κοινοβουλευτικές Ομάδες με σχετικές επιστολές.</p>
          <p>Συμφωνεί το Σώμα;</p>
        </speech>
        <speech by="bouleutis/es" eId="debate_2021-02-26_speech_31">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="xaralampos_athanasiou" eId="debate_2021-02-26_speech_32">
          <from>Χαράλαμπος Αθανασίου</from>
          <p>Το Σώμα συνεφώνησε.</p>
          <p>Στο σημείο αυτό, θα ήθελα να παρακαλέσω όλους τους Κοινοβουλευτικούς Εκπροσώπους, τους εισηγητές, τους ειδικούς αγορητές και τους ομιλητές να τηρήσουμε τον χρόνο, διότι έχουν εγγραφεί για να μιλήσουν περίπου πενήντα συνάδελφοι. Σας παρακαλώ, λοιπόν, να μη γίνεται κατάχρηση του χρόνου στην αρχή, γιατί κάτι τέτοιο θα είναι σε βάρος των τελευταίων ομιλητών.</p>
          <p>Συνεπώς, τον λόγο έχει τώρα για δεκαπέντε λεπτά ο εισηγητής της Νέας Δημοκρατίας κ. Κωνσταντίνος Μπογδάνος.</p>
        </speech>
        <speech by="nikolaos-georgios_dendias" eId="debate_2021-02-26_speech_33">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Κύριε Πρόεδρε, μου επιτρέπετε να αναγνώσω τις νομοτεχνικές βελτιώσεις;</p>
        </speech>
        <speech by="xaralampos_athanasiou" eId="debate_2021-02-26_speech_34">
          <from>Χαράλαμπος Αθανασίου</from>
          <p>Κύριε Υπουργέ, θέλετε να τις διαβάσετε τώρα ή μετά τον ομιλητή;</p>
        </speech>
        <speech by="nikolaos-georgios_dendias" eId="debate_2021-02-26_speech_35">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Τώρα, κύριε Πρόεδρε, εφόσον μας το επιτρέπει και ο εισηγητής μας.</p>
        </speech>
        <speech by="xaralampos_athanasiou" eId="debate_2021-02-26_speech_36">
          <from>Χαράλαμπος Αθανασίου</from>
          <p>Ορίστε, κύριε Υπουργέ, έχετε τον λόγο για να προβείτε στην ανάγνωση των νομοτεχνικών βελτιώσεων.</p>
          <p>Ωστόσο, κύριε Υπουργέ, αν είναι πολλές, μπορούμε να τις φωτοτυπήσουμε και να τις διανείμουμε. Όμως, αν κάποια είναι κρίσιμη και πρέπει να την πείτε, ορίστε, έχετε τον λόγο.</p>
        </speech>
        <speech by="nikolaos-georgios_dendias" eId="debate_2021-02-26_speech_37">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Θα διανεμηθούν μετά, κύριε Πρόεδρε, γιατί ακόμη δεν έχω το σύνολο των νομοτεχνικών βελτιώσεων. Θα τις διαβάσω, όπως επιβάλλει ο Κανονισμός, για τη διευκόλυνση της συζήτησης.</p>
          <p>Στο άρθρο 1 η λέξη «αποτελεσματική» αντικαθίσταται από τη λέξη «αποτελεσματικότερη». Πρόκειται για μία παρατήρηση του κ. Λοβέρδου.</p>
          <p>Στο τέλος της παραγράφου 2 του άρθρου 3 προστίθεται περίπτωση «ι» και τίθεται κόμμα αντί της τελείας στο τέλος παραγράφου θ΄ ως εξής: «τη βελτίωση της διεθνούς εικόνας της Ελλάδος στο εξωτερικό μέσα από την άσκηση δημόσιας διπλωματίας». Αυτή είναι αυτοτελής προσθήκη της Αξιωματικής Αντιπολίτευσης.</p>
          <p>Στο άρθρο 4 προστίθεται περίπτωση «λ» και τίθεται κόμμα αντί της τελείας ως εξής: «κάθε άλλη αρμοδιότητα σχετική με τις διεθνείς σχέσεις της χώρας που δεν έχει ανατεθεί σε άλλη δημόσια αρχή». Αυτή είναι προσθήκη της Αντιπολίτευσης.</p>
          <p>Στην περίπτωση α΄ της παραγράφου 2 του άρθρου 15 μετά από τις λέξεις «επαγγελματική εμπειρία» προστίθενται οι λέξεις «κατοχή πτυχίου πανεπιστημίου». Και αυτό είναι κάτι που ζητήθηκε από την Αντιπολίτευση.</p>
          <p>Στο τέλος της παραγράφου 1 του άρθρου 48 διαγράφεται το κόμμα και προστίθενται οι λέξεις «ή αρμοδίως αναγνωρισμένος τίτλος άλφα κύκλου σπουδών της αλλοδαπής».</p>
          <p>Στην παράγραφο 1 του άρθρου 71 από το τελευταίο εδάφιο διαγράφονται οι λέξεις «έως δύο του διπλωματικού κλάδου». Πρόκειται για αποδοχή παρατήρησης της Ελληνικής Λύσης και συγκεκριμένα του συναδέλφου κ. Μυλωνάκη.</p>
          <p>Στο άρθρο 146 προστίθεται παράγραφος 3 ως εξής: «Η επίσημη μετάφραση για τις ανάγκες της Προεδρίας της Δημοκρατίας, της Βουλής των Ελλήνων, των Υπουργείων και των λοιπών δημοσίων υπηρεσιών και φορέων του δημόσιου τομέα, εφόσον αφορούν σε διαβαθμισμένα έγγραφα που προορίζονται για επίσημη δημόσια χρήση εντός και εκτός της χώρας, γίνεται αποκλειστικά από τους εγγεγραμμένους στο μητρώο πιστοποιημένων μεταφραστών». Αυτό, νομίζω, ότι είναι κοινός τόπος, που διαμορφώθηκε από τη συζήτηση στις επιτροπές.</p>
          <p>Στο άρθρο 266 προστίθεται παράγραφος 5 ως εξής: «Το Πειθαρχικό Συμβούλιο συγκαλείται υποχρεωτικώς εντός έξι μηνών από την κλήση του υπαλλήλου σε απολογία ή την απευθείας παραπομπή του σε αυτό και οφείλει εντός προθεσμίας έξι μηνών από τη σύγκληση του να εκδώσει απόφαση, η οποία γνωστοποιείται στον υπάλληλο αμελλητί. Τα πρακτικά του Πειθαρχικού Συμβουλίου δημοσιεύονται εντός προθεσμίας δύο μηνών». Αυτή είναι η θέση της Αντιπολίτευσης και διαμορφώθηκε στην επιτροπή.</p>
          <p>Στην παράγραφο 8 του άρθρου 269 το δεύτερο εδάφιο αντικαθίσταται ως εξής: «Σε κάθε περίπτωση το ΔΠΣ συγκαλείται υποχρεωτικώς εντός τεσσάρων μηνών από την παρέλευση αυτών της υπόθεσης και οφείλει προθεσμία…..». Δεν υπάρχει λόγος να την αναγνώσω ολόκληρη. Δεν υπάρχει λόγος.</p>
          <p>Στο άρθρο 275 προστίθεται παράγραφος: «Το Συμβούλιο των Ταγμάτων Αριστείας είναι επίσης αρμόδιο να γνωμοδοτεί σχετικά με προτάσεις του Υπουργού Εξωτερικών για την ένταξη θανόντων μέσω διατάγματος σε Τάγματα Αριστείας. Σε αυτήν την περίπτωση η απονομή γίνεται στους κληρονόμους του θανόντος».</p>
          <p>Στην περίπτωση ιη΄ του άρθρου 310 μετά τις λέξεις «τροφίμων και» προστίθεται οι λέξεις «με τα κατά περίπτωση αρμόδια Υπουργεία».</p>
          <p>Στην περίπτωση β΄ του άρθρου 316 μετά τη λέξη «οργανισμούς» προστίθεται η λέξη «στο αντικείμενο αρμοδιότητας τους».</p>
          <p>Στο άρθρο 324 στην παράγραφο 2 προστίθεται περίπτωση β΄ «οι υπάλληλοι του Υπουργείου Εξωτερικών, οι οποίοι υπηρετούν στις αρχές της εξωτερικής υπηρεσίας….». Δεν θα τη διαβάσω ολόκληρη, αλλά αφορά το θέμα της ασφαλιστικής κάλυψης. Νομίζω αυτή ήταν η κοινή θέση του συνόλου των κομμάτων. Από την πλευρά μας αναπτύχθηκε και από τον εισηγητή μας και από την κ. Μπακογιάννη.</p>
          <p>Στο άρθρο 326 προστίθεται παράγραφος 3 ως εξής: «Με απόφαση του Υπουργού Εξωτερικών ρυθμίζονται οι λεπτομέρειες εφαρμογής που περιγράφονται της περιπτώσεως β΄ του άρθρου 324 για την επιλογή επιτοπίου ασφαλιστικής κάλυψης εντάσσεται στο ίδιο πλαίσιο».</p>
          <p>Στην παράγραφο 2 του 331 μετά τη λέξη «απόσπαση» προστίθεται η λέξη «ασκούνται αποκλειστικά τα καθήκοντα του κλάδου, τα οποία αντιστοιχούν στη θέση που έχουν μεταγραφεί». Και αφορά πρόταση της Αντιπολίτευσης για τους μετατασσόμενος στο Υπουργείο Εξωτερικών.</p>
          <p>Στην περίπτωση β΄ του 369 αλλάζει ένα «που» με ένα «εφόσον». Είναι λεκτικό, όταν το ξαναδιαβάσαμε είδαμε ότι θα εξυπηρετούσε καλύτερα.</p>
          <p>Στην παράγραφο 1 του άρθρου 381 στο πρώτο εδάφιο προστίθεται η λέξη «στον κλάδο». Στο δεύτερο εδάφιο μετά τη λέξη «υπηρεσίες» προστίθεται η λέξη «στον κλάδο αυτό» για να διευκρινιστεί.</p>
          <p>Στην παράγραφο 1 του άρθρου 389 στο πρώτο εδάφιο προστίθεται η λέξη «στον κλάδο», στο δεύτερο εδάφιο πάλι «στον κλάδο αυτό», ανατρέχει στο προηγούμενο.</p>
          <p>Στην περίπτωση α΄ της παραγράφου 1 του άρθρου 449 στο προτελευταίο εδάφιο η λέξη «τεσσάρων» αντικαθίσταται από τη λέξη «δύο». Ήταν ορθή η παρατήρηση, που έγινε από την Αξιωματική Αντιπολίτευση και νομίζω υπήρξε κοινός τόπος επ’ αυτού στην επιτροπή.</p>
          <p>Στην παράγραφο 2 του άρθρου 453 στο τέλος του πρώτου εδαφίου μετά τη λέξη «οργανώσεις» προσθέτουμε και τη λέξη «οντότητες» για να καλύψει μία ορθή παρατήρηση, που έγινε από την Αντιπολίτευση ότι η λέξη «οργανώνεις» λειτουργεί μόνο περιοριστικά.</p>
          <p>Και προσθέτουμε το προσόν της κατοχής πτυχίου πανεπιστημίου για τον Διοικητή του Αγίου Όρους κατά πρόταση της Αντιπολίτευσης, η οποία νομίζω αποτέλεσε και κοινό τόπο της συζήτησης.</p>
          <p>Νομίζω αυτά προς το παρόν, κύριοι συνάδελφοι. Επαναλαμβάνω αυτό που είπα και στην επιτροπή ότι θα μου επιτρέψετε να θεωρώ και την παρούσα διαδικασία στην Ολομέλεια σαν ζωντανή κοινοβουλευτική διαδικασία διαμόρφωσης νομοθετήματος και όχι σαν μία κλειστή διαδικασία αποδοχής ή μη της κυβερνητικής πρότασης.</p>
          <p>Ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_38">
          <from>Χαράλαμπος Αθανασίου</from>
          <p>Ευχαριστώ κύριε υπουργέ.</p>
        </speech>
        <speech by="theodora_mpakogianni" eId="debate_2021-02-26_speech_39">
          <from>ΘΕΟΔΩΡΑ ΜΠΑΚΟΓΙΑΝΝΗ</from>
          <p>Την τροπολογία για τους δύο ανθρώπους την κάνετε δεκτή;</p>
        </speech>
        <speech by="nikolaos-georgios_dendias" eId="debate_2021-02-26_speech_40">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Όχι. Δεν την έχω κάνει δεκτή.</p>
        </speech>
        <speech by="xaralampos_athanasiou" eId="debate_2021-02-26_speech_41">
          <from>Χαράλαμπος Αθανασίου</from>
          <p>Ο εισηγητής της Νέας Δημοκρατίας, ο κ. Κωνσταντίνος Μπογδάνος έχει τον λόγο για δεκαπέντε λεπτά. Επαναλαμβάνω παρακαλώ να τηρείται ο χρόνος σου, γιατί έχουν εγγραφεί πολλοί ομιλητές.</p>
        </speech>
        <speech by="konstantinos_mpogdanos" eId="debate_2021-02-26_speech_42">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, συζητάμε σήμερα στην Ολομέλεια ένα νομοσχέδιο, που έχει ως στόχο τον συνολικό και συστηματικό εκσυγχρονισμό, τον εξορθολογισμό και την αναβάθμιση των δομών και της λειτουργίας του Υπουργείου Εξωτερικών, την επανασύσταση του πολύτιμου εθνικώς εργαλείου του Συμβουλίου Αποδήμου Ελληνισμού και την ρύθμιση θεμάτων μεταξύ άλλων αναπτυξιακής συνεργασίας και ανθρωπιστικής βοήθειας.</p>
          <p>Θα ήθελα πρώτα να εξάρω το κλίμα εποικοδομητικού διαλόγου που χαρακτήρισε καθ’ όλη τη διάρκεια τη διαδικασία της επεξεργασίας του νομοσχεδίου από την κοινοβουλευτική Επιτροπή Άμυνας και Εξωτερικών Υποθέσεων. Σε μία κρίσιμη για τα εθνικά μας ζητήματα συγκυρία, μία συγκυρία έξαρσης της τουρκικής προκλητικότητας, που τροφοδοτείται από ένα ευρύτερο περιβάλλον ρευστότητας και ανακατατάξεων η αποτελεσματικότητα της εξωτερικής μας πολιτικής σε συνδυασμό με την διαρκή αποτρεπτική ισχύ των Ενόπλων μας Δυνάμεων, αλλά και την ομόνοια και την ομοψυχία μεταξύ του έθνους και των δημοκρατικών πολιτικών δυνάμεων της χώρας μπροστά στα μεγάλα και στα σημαντικά είναι οι τρεις προϋποθέσεις της επιτυχούς υπεράσπισης των δικαίων και των συμφερόντων της πατρίδας μας.</p>
          <p>Παράλληλα, λοιπόν, με την υπεύθυνη εθνική πολιτική της Κυβέρνησης, μια πολιτική που συμπηγνύει συμμαχίες, προβαίνει σε διμερείς και πολυμερείς συνεννοήσεις επί τη βάσει κοινών συμφερόντων, επιλύει με τον πλέον επωφελή τρόπο εκκρεμότητες δεκαετιών και βεβαίως ενισχύει ουσιαστικά τις Ένοπλες Δυνάμεις, η βούληση που καταδεικνύεται από τις πολιτικές δυνάμεις στα κρίσιμα αυτά θέματα, να μην θυσιάζεται το εθνικό συμφέρον στον βωμό μικροκομματικών υπολογισμών, τιμά τη δημοκρατία μας και αποτελεί οιωνό θετικών εξελίξεων. Αποδεικνύει ότι διακόσια χρόνια μετά το 1821 οι Ελληνίδες και οι Έλληνες έχουμε, τουλάχιστον, συνειδητοποιήσει πια τα τραγικά αποτελέσματα του εθνικού διχασμού και παρά τις επιμέρους θεμιτές και αναγκαίες διαφορές προσέγγισης είμαστε διατεθειμένοι να υπηρετήσουμε από κοινού την συλλογική υπόθεση της πατρίδας και του λαού.</p>
          <p>Κυρίες και κύριοι συνάδελφοι, ο νέος οργανισμός του Υπουργείου Εξωτερικών, όπως περιγράφεται στο παρόν νομοσχέδιο θεμελιώνεται σε τρεις επιμέρους πυλώνες: τις διεθνείς σχέσεις, τις οικονομικές σχέσεις και την εξωστρέφεια και τα θέματα του απόδημου Ελληνισμού και της δημόσιας διπλωματίας. Και εδώ επιτρέψτε μου να επισημάνω την σημαντικότατη θεσμική μεταρρύθμιση της ένταξης της οικονομικής διπλωματίας στον πυρήνα του Υπουργείου Εξωτερικών, ως αναπόσπαστο τμήμα της εξωτερικής πολιτικής, επιλογή που υπογραμμίζεται εξάλλου από την σύσταση της νέας Γενικής Γραμματείας Οικονομικών Σχέσεων και Εξωστρέφειας με αρμοδιότητες, που περιλαμβάνουν μεταξύ άλλων και τον συντονισμό της προβολής και διαχείρισης της διεθνούς εικόνας της χώρας, αλλά και των ελληνικών προϊόντων, αλλά και την προώθηση των ελληνικών οικονομικών και εμπορικών συμφερόντων στο εξωτερικό. Το τόνισε τις προάλλες και ο κύριος Υπουργός των Εξωτερικών.</p>
          <p>Ιδιαίτερη σημασία έχει επίσης η θέσπιση της νέας Γραμματείας Αποδήμου Ελληνισμού και Δημόσιας Διπλωματίας, που συγκεντρώνει υπό το νέο σχήμα την ευθύνη της υλοποίησης δράσεων και λειτουργιών που αφορούν σε προξενικά, θρησκευτικά, μορφωτικά και πολιτιστικά θέματα για την εξυπηρέτηση των αναγκών των Ελλήνων όπου και αν αυτοί βρίσκονται. Είναι μία μεταρρύθμιση άλλωστε, που συνδέεται άρρηκτα με την επαναλειτουργία του Συμβουλίου Αποδήμου Ελληνισμού με όλες τις αναγκαίες προβλέψεις και διασφαλίσεις των προϋποθέσεων, ώστε να ανταποκριθεί ξανά στο ρόλο του εκφράζοντας τη δυναμική του ομογενειακού Ελληνισμού, ενισχύοντας τους δεσμούς μεταξύ ομογενών και αποδήμων με τη μητέρα πατρίδα και συμβάλλοντας ουσιαστικά στον συντονισμό μεταξύ εθνικού κέντρου και ομογένειας για την προώθηση των εθνικών δικαίων και συμφερόντων.</p>
          <p>Η επαναλειτουργία του Συμβουλίου Αποδήμου Ελληνισμού, η νέα ενισχυμένη Γραμματεία Αποδήμου Ελληνισμού και Δημόσιας Διπλωματίας, αλλά και οι ρυθμίσεις σε ότι αφορά τη διευκόλυνση της ψήφου των Ελλήνων πολιτών κατοίκων του εξωτερικού, που ελπίζουμε ότι θα έχουμε την ευκαιρία να διευρύνουμε ακόμα περισσότερο, υπογραμμίζουν με τον καλύτερο τρόπο την έμφαση, που δίνει η Κυβέρνηση στην αξιοποίηση όλων των δημιουργικών δυνάμεων του Ελληνισμού σε μία συνθήκη όπου η σύγχρονη τεχνολογία έχει ουσιαστικά εκμηδενίσει τις γεωγραφικές αποστάσεις.</p>
          <p>Στο πλαίσιο της οργανωτικής μεταρρύθμισης του Υπουργείου υπογραμμίζω ακόμη τη σημασία της ίδρυσης της νέας Διεύθυνσης Στρατηγικού και Επιχειρησιακού Σχεδιασμού, αλλά και του Κέντρου Σχεδιασμού Εξωτερικής Πολιτικής, μίας δεξαμενής σκέψης που θα παράσχει και θα παρέχει επιστημονική υποστήριξη, συνεργαζόμενη με τα ακαδημαϊκά ιδρύματα της χώρας, συμβάλλοντας στην προετοιμασία και τον προσδιορισμό της στρατηγικής του Υπουργείου.</p>
          <p>Υπογραμμίζω, επίσης, κύριε Πρόεδρε, κυρίες και κύριοι συνάδελφοι, την αναδιάρθρωση της Διπλωματικής Ακαδημίας προς την κατεύθυνση της δημιουργίας ενός ενιαίου κλάδου διπλωματών, με εκπαίδευση και στις τρεις κατευθύνσεις, δηλαδή, πολιτικής, οικονομικής και δημόσιας διπλωματίας και έμφαση σε προγράμματα διαρκούς κατάρτισης για την πιστοποίηση δεξιοτήτων, αλλά και τη σύσταση γραφείου αμυντικής διπλωματίας, ενός απόλυτα χρήσιμου εργαλείου, ειδικά στους καιρούς που διανύουμε για τον άμεσο και όπου χρειάζεται πιο στενό συντονισμό μεταξύ των Υπουργείων Εξωτερικών και Εθνικής Άμυνας.</p>
          <p>Μία από τις μεταρρυθμίσεις με το θετικότερο ίσως πρόσημο σε ό,τι αφορά τις σχέσεις του Υπουργείου Εξωτερικών και ευρύτερα του κράτους με τον πολίτη είναι η κατάργηση της Μεταφραστικής Υπηρεσίας και η σύσταση στη θέση της νέου Σώματος πιστοποιημένων μεταφραστών, υπό την εποπτεία του Υπουργείου, ώστε να απλοποιηθούν, να απλοποιούνται οι διαδικασίες, να ελαχιστοποιείται η γραφειοκρατία, να επιταχυνθεί σημαντικότατα η εξυπηρέτηση του κοινού με όλες τις αναγκαίες προβλέψεις, ώστε να διασφαλίζεται πλήρως η αξιοπιστία των μεταφραζόμενων εγγράφων.</p>
          <p>Σε ό,τι αφορά τις προβλέψεις για την ορθολογικότερη διαχείριση του ανθρωπίνου προσωπικού του Υπουργείου, θέλω κατ’ αρχάς να υπογραμμίσω τη σημασία της Διεύθυνσης Εκπαίδευσης και Ανάπτυξης Ανθρώπινων Πόρων. Τίθεται υπό τη Γενική Διεύθυνση Προσωπικού και Διοικητικής Οργάνωσης και σε συνδυασμό με την καθιέρωση νέου συστήματος αδιάβλητης αξιολόγησης, στο οποίο μετέχει πλέον και ο αξιολογούμενος υπάλληλος, αλλά και σε συνδυασμό με τη σύσταση δευτεροβάθμιου πειθαρχικού υπηρεσιακού συμβουλίου, ενισχύει τη διαφάνεια, την αξιοκρατία και την αποτελεσματικότητα.</p>
          <p>Ως προς επιμέρους αλλαγές στις προβλέψεις και τις ρυθμίσεις του παρόντος νομοσχεδίου, είμαι ευτυχής που πριν από λίγο άκουσα και τον κύριο Υπουργό Εξωτερικών να ενσωματώνει στο τελικό προς ψήφιση corpus τις προτάσεις ή μάλλον αρκετές από τις προτάσεις της μείζονος, αλλά και της ελάσσονος Αντιπολίτευσης, δίνοντας ουσιαστικά το στίγμα τού πώς έχουμε κινηθεί εδώ και πάνω από μία εβδομάδα στη συζήτηση, την προπαρασκευή, τη διαβούλευση του συγκεκριμένου σχεδίου νόμου στην Επιτροπή Εξωτερικών και Άμυνας.</p>
          <p>Χωρίς καμμία διάθεση για παρενθέσεις και περιττές αναφορές, μέσα στο θλιβερό κλίμα των ημερών, ο τρόπος με τον οποίο εργαστήκαμε και προσπαθήσαμε να συνεννοηθούμε και πιστεύω ότι θα το καταφέρουμε και θα φανεί στην τελική ψηφοφορία στο παρόν νομοσχέδιο, είναι αξιοσημείωτος ως ένα θετικό δείγμα πραγματικής παραγωγής πολιτικής και όχι ενασχόλησης με ζητήματα τα οποία θλίβουν και προβληματίζουν.</p>
          <p>Σε ευθυγράμμιση με τα ισχύοντα στον υπόλοιπο δημόσιο τομέα, ορίζεται στα εξήντα επτά έτη το όριο ηλικίας για την αυτοδίκαιη αποχώρηση από την υπηρεσία και με ιδιαίτερη επίσης ευαισθησία αντιμετωπίζεται το ζήτημα της ομαλής ένταξης στο Υπουργείο των μεταφερθέντων υπαλλήλων από άλλα Υπουργεία. Οι μεταφερθέντες από το πρώην Υπουργείο Ψηφιακής Πολιτικής, Τηλεπικοινωνιών και Ενημέρωσης υπάγονται στον νέο κλάδο Συμβούλων και Γραμματέων Επικοινωνίας, οι μεταφερθέντες από το Υπουργείο Οικονομίας και Ανάπτυξης βλέπουν να λαμβάνεται πρόνοια για την ένταξή τους στους υφιστάμενους διοικητικούς κλάδους, σύμφωνα με τα τυπικά τους προσόντα και παράλληλα δίνεται η δυνατότητα να διατηρήσουν τον κλάδο στον οποίο υπάγονταν στον φορέα προέλευσης, ως προσωπικό της νέας Γενικής Γραμματείας Διεθνών Σχέσεων και Εξωστρέφειας.</p>
          <p>Σημαντικός είναι εξάλλου ο εξορθολογισμός των οργανικών θέσεων του Υπουργείου. Στον διπλωματικό κλάδο από ενιακόσιες είκοσι σε οκτακόσιες, από εκατόν τριάντα δύο σε ογδόντα πέντε οι θέσεις στον κλάδο των εμπειρογνωμόνων, ο οποίος, όμως -και αυτό είναι πολύ σημαντικό- επιστρέφει στον ιστορικό του ρόλο, δηλαδή της παροχής εξειδικευμένης γνώσης.</p>
          <p>Ο κλάδος Διοικητικής και Λογιστικής Υποστήριξης περιορίζεται από πεντακόσιες εξήντα εννέα σε τετρακόσιες εξήντα οργανικές θέσεις, αυξάνονται, όμως, οι θέσεις του κλάδου Διοικητικού Προξενικού από τριακόσιες πενήντα μία σε τριακόσιες ογδόντα, καθώς μεταφέρεται και προσωπικό από το πρώην Υπουργείο Οικονομίας και Ανάπτυξης, καθώς και από την πρώην Γενική Γραμματεία Αποδήμου Ελληνισμού.</p>
          <p>Επίσης, δεδομένων των τρεχουσών αναγκών, αυξάνονται σε εκατόν ογδόντα πέντε οι οργανικές θέσεις του κλάδου Επικοινωνιών και Πληροφορικής, καθώς και οι θέσεις του κλάδου Οικονομικών και Εμπορικών Υποθέσεων σε διακόσιες οκτώ, ώστε να εξασφαλιστούν κενές θέσεις για τους αποφοίτους της τελευταίας σειράς ΕΣΔΑ, αλλά και για τις αναγκαίες προαγωγές των ήδη υπηρετούντων υπαλλήλων.</p>
          <p>Οι πενήντα θέσεις για την απασχόληση προσωπικού με σύμβαση ιδιωτικού δικαίου ορισμένου χρόνου στην κεντρική υπηρεσία του Υπουργείου καταργούνται, συστήνονται μόλις δύο, αντίστοιχα καταργούνται δεκαπέντε θέσεις προσωπικού μόνιμου και με σύμβαση ιδιωτικού δικαίου αορίστου και ορισμένου χρόνου διαφόρων ειδικοτήτων στην τεχνική υπηρεσία του Υπουργείου Εξωτερικών και διατηρούνται μόνο πέντε θέσεις μηχανικών με σύμβαση ιδιωτικού δικαίου αορίστου χρόνου, διατηρούνται και οι δεκαοκτώ οδηγοί που είχαν μεταφερθεί στο παρελθόν στο Υπουργείο Εξωτερικών από άλλες υπηρεσίες του δημοσίου.</p>
          <p>Σε ό,τι αφορά, τέλος, το κρίσιμο πεδίο της αναπτυξιακής και ανθρωπιστικής αρωγής, αυξάνονται οι άξονες προτεραιότητας της εθνικής πολιτικής της διεθνούς αναπτυξιακής συνεργασίας, καθώς και τα σχετικά όργανα που περιλαμβάνουν τη Διυπουργική Επιτροπή Συντονισμού Διεθνούς Αναπτυξιακής Πολιτικής και την Εθνική Συμβουλευτική Επιτροπή Αναπτυξιακής Συνεργασίας.</p>
          <p>Διασφαλίζονται έτσι οι θεσμικές και οι οργανωσιακές προϋποθέσεις για την αποτελεσματικότερη ανάδειξη της διαχρονικής δέσμευσης της Ελληνικής Δημοκρατίας στον ανθρωπισμό και την αλληλεγγύη με τρόπο, που διασφαλίζει την διαφάνεια και την αποτελεσματικότητα των παρεμβάσεων, αλλά και την ορθή ιεράρχηση των σχετικών ανθρώπινων υλικών και άυλων πόρων.</p>
          <p>Ολοκληρώνοντας, κύριοι συνάδελφοι, σε μία επετειακή χρονιά ιδιαίτερου συμβολικού βάρους, λίγες μόλις ημέρες μετά τη διακοσιοστή επέτειο της κήρυξης της ελληνικής επανάστασης, το νομοσχέδιο αυτό ρυθμίζει πεδία, που εξ’ αρχής βρίσκονται στον σκληρό πυρήνα του νέου Ελληνισμού, συμβάλλοντας καθοριστικά τόσο στην εθνική παλιγγενεσία όσο και στις στιγμές θριάμβου της Ελλάδος.</p>
          <p>Η ισχυρή διπλωματική παρουσία και παρέμβαση, η αποτελεσματική διασύνδεση με την αποτρεπτική ισχύ των Ενόπλων Δυνάμεων, αλλά και με την εξωστρέφεια της επιχειρηματικότητας των Ελλήνων, του πολυμήχανου Ελληνισμού, ο καθοριστικός ρόλος της ομογένειας και των κέντρων του απανταχού Ελληνισμού, η ακλόνητη δέσμευση της χώρας στο Διεθνές Δίκαιο, τον ανθρωπισμό, την αλληλεγγύη, είναι σημεία που αναδεικνύονται ως προτεραιότητες μέσα από την απλή ανάγνωση και μόνο του νομοσχεδίου, αλλά και τα στοιχεία της ελλαδικής ιδιοσυστασίας.</p>
          <p>Αγαπητές και αγαπητοί, η αναδίφηση στην ιστορία του έθνους μας με αφορμή τη φετινή επέτειο, αλλά και το ζωντανό παράδειγμα των Ελλήνων τού σήμερα, όπως του άξιου της πατρίδας τέκνου, του σύγχρονου εθνικού ευεργέτη Ιάκωβου Τσούνη, στον οποίο κλείνουμε ευλαβικά το γόνυ, αποδεικνύουν μία αναπόδραστη μέσα στην καθαρότητά της αλήθεια.</p>
          <p>Η Ελλάδα είναι μία χώρα με αποστολή. Ποια αποστολή; Γιατί γεννήθηκε; Για να αποτελεί εξωστρεφή και περίβλεπτο φάρο δικαίου και δημοκρατίας, πολιτισμού και ευημερίας με παγκόσμια ακτινοβολία, τιμώντας έμπρακτα τη βαριά παρακαταθήκη της τρισχιλιετούς ιστορίας του έθνους και διαρκώς εμπλουτίζοντάς την με νέο, δημιουργικό περιεχόμενο.</p>
          <p>Επιτρέψτε μου, κύριε Πρόεδρε του ελληνικού Κοινοβουλίου, κύριε Υπουργέ των Εξωτερικών, κυρίες και κύριοι συνάδελφοι, στο πνεύμα αυτό να καταθέσω –κλείνοντας- εν όψει της εθνικής μας επετείου μία πρόταση που ξέρω ότι διατύπωσε αρχικά, κύριε Υπουργέ, ο αγαπητός μου συμφοιτητής στο Πάντειο Πανεπιστήμιο και σήμερα διευθυντής εκπαιδευτικών προγραμμάτων του Κέντρου Φιλελευθέρων Μελετών Γιώργος Αρχόντας.</p>
          <p>Ως γνωστόν η Αϊτή, κράτος της Καραϊβικής, δίπλα στον Άγιο Δομήνικο, υπήρξε η πρώτη χώρα, που αναγνώρισε τον αγώνα των επαναστατημένων Ελλήνων, απελεύθεροι κι εκείνοι, σκλάβοι για αιώνες. Έσπευσαν όχι απλά να ευχηθούν καλή επιτυχία στον αγώνα μας, αλλά και να την στηρίξουν την επιτυχία αυτή με τα πενιχρά τους μέσα, στέλνοντας ένα φορτίο καφέ για να χρηματοδοτήσει, με τα έσοδα από την πώλησή του, τις ανάγκες της επανάστασης, αλλά και –ακούστε το, δεν το ξέρουν πολλοί- εκατό εθελοντές Αϊτινούς για να πολεμήσουν στο πλευρό των Ελλήνων και οι οποίοι δυστυχώς πέθαναν πριν φτάσουν στην Ελλάδα. Οι ιστορικές πηγές λένε ότι βυθίστηκε το πλοίο που τους μετέφερε εδώ για να πολεμήσουν στο πλευρό μας.</p>
          <p>Σε ένδειξη, λοιπόν, αναγνώρισης της θυσίας αυτών των παλικαριών από την Καραϊβική, των Αϊτινών φιλελλήνων, των πρώτων αναγνωρισάντων τον ελληνικό αγώνα για την ανεξαρτησία, πιστεύω, κύριε Πρόεδρε, κύριε Υπουργέ, ότι προσήκει να αναζητήσουμε και μέσω των Υπηρεσιών της Βουλής και του Υπουργείου και σε συνεργασία με ακαδημαϊκά ιδρύματα σε Ελλάδα και Αϊτή τα ονόματα αυτών των εκατό παλικαριών, να τα αναρτήσουμε με τιμητική πλάκα σε χώρο του Κοινοβουλίου, αλλά ίσως και να προσφέρουμε εκατό υποτροφίες –εις μνήμην τους- σε νέους και νέες από την Αϊτή, που θέλουν να σπουδάσουν στην Ελλάδα.</p>
          <p>Επαναλαμβάνω, κυρίες και κύριοι συνάδελφοι, με συγκίνηση πως η Ελλάδα είναι μία χώρα με αποστολή να αποτελεί παγκόσμιο υπόδειγμα δικαίου και δημοκρατίας, πολιτισμού και ευημερίας, αναδεικνύοντας πως η βαριά, η οικουμενική παρακαταθήκη της τρισχιλιετούς ιστορίας του έθνους μας αποτελεί την πιο στέρεη βάση για να χτιστεί μία κοινωνία και ένα κράτος πάνω στις αρχές της ελευθερίας και του ανθρωπισμού.</p>
          <p>Με αυτήν την πεποίθηση και με την πεποίθηση ότι αυτό το νομοσχέδιο συμβάλλει καθοριστικά στη διασφάλιση των προϋποθέσεων για την επιτυχή επιτέλεση αυτού του υψηλού καθήκοντος σε ένα πεδίο κρισιμότατης σημασίας, την εξωτερική πολιτική και διπλωματία, σας καλώ, κυρίες και κύριοι συνάδελφοι, σε συνέχεια και εμπέδωση του εξαιρετικού κλίματος στο οποίο συζητήθηκε το υπό πρόταση και ψήφιση σχέδιο νόμου να το υπερψηφίσετε, να το υπερψηφίσουμε.</p>
          <p>Σας ευχαριστώ για την προσοχή.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2021-02-26_speech_43">
          <from>Χαράλαμπος Αθανασίου</from>
          <p>Κι εμείς ευχαριστούμε, κύριε Μπογδάνο.</p>
          <p>Κυρίες και κύριοι συνάδελφοι, κατατέθηκε αίτηση ονομαστικής ψηφοφορίας από τους συναδέλφους του ΣΥΡΙΖΑ - Προοδευτική Συμμαχία, την οποία σας διαβάζω:</p>
          <p>«Προς τον αξιότιμο Πρόεδρο της Βουλής κ. Τασούλα Κωνσταντίνο. Αθήνα, 26 Φεβρουαρίου 2021.</p>
          <p>Αξιότιμε κύριε Πρόεδρε, με βάση το άρθρο 72 του Κανονισμού της Βουλής, εμείς οι Βουλευτές, που υπογράφουμε την παρούσα αίτηση αιτούμεθα τη διενέργεια ψηφοφορίας με ονομαστική κλήση επί της τροπολογίας υπ’ αριθμόν 763/24.2.2021 του υπό ψήφιση σχεδίου νόμου του Υπουργείου Εξωτερικών «Οργάνωση και λειτουργία Υπουργείου Εξωτερικών, Συμβούλιο Απόδημου Ελληνισμού και ρύθμιση θεμάτων διεθνούς αναπτυξιακής συνεργασίας και ανθρωπιστικής βοήθειας».</p>
          <p>(Η προαναφερθείσα αίτηση ονομαστικής ψηφοφορίας κατατίθεται στα Πρακτικά και έχει ως εξής:</p>
          <p>ΑΛΛΑΓΗ ΣΕΛΙΔΑΣ</p>
          <p>(Να μπουν οι σελ. 79 - 81)</p>
          <p>ΑΛΛΑΓΗ ΣΕΛΙΔΑΣ</p>
        </speech>
        <speech by="xaralampos_athanasiou" eId="debate_2021-02-26_speech_44">
          <from>Χαράλαμπος Αθανασίου</from>
          <p>Ο κύριος Υπουργός θα μας απαντήσει αν θα κάνει δεκτές τις τροπολογίες, για να δούμε μετά…</p>
        </speech>
        <speech by="nikolaos-georgios_dendias" eId="debate_2021-02-26_speech_45">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Απλώς, κύριοι συνάδελφοι, έχω την εντύπωση ότι το αντικείμενο της τροπολογίας κατά μείζονα λόγο έχει καλυφθεί από μία από τις νομοτεχνικές.</p>
          <p>Κατά συνέπεια, αν μου επιτρέπετε –εσείς θα το κρίνετε βεβαίως- παρέλκει. Θα φανεί φαιδρά αντιφάσκουσα η Βουλή αποδεχόμενη εν μέρει και απορρίπτουσα εν μέρει. Δηλαδή, θα μας οδηγήσει σε πλήρη αντίφαση.</p>
        </speech>
        <speech by="georgios_katrougkalos" eId="debate_2021-02-26_speech_46">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Κύριε Πρόεδρε, μπορώ να έχω τον λόγο;</p>
        </speech>
        <speech by="xaralampos_athanasiou" eId="debate_2021-02-26_speech_47">
          <from>Χαράλαμπος Αθανασίου</from>
          <p>Ορίστε, κύριε Κατρούγκαλε.</p>
        </speech>
        <speech by="georgios_katrougkalos" eId="debate_2021-02-26_speech_48">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Ευχαριστώ πολύ, κύριε Πρόεδρε.</p>
          <p>Η τροπολογία μας διαφοροποιείται από τη νομοτεχνική βελτίωση, που έφερε ο Υπουργός και ως προς τον τρόπο ρύθμισης αυτού καθαυτού του θέματος των νοσηλίων, αλλά κυρίως γιατί συμπληρώνεται με την πρόβλεψη ότι για τη χρηματοδότηση του τρόπου με τον οποίο προτείνουμε εμείς για την κάλυψη των νοσηλίων, αυξάνεται το ποσοστό χρησιμοποίησης των προξενικών δαπανών από 40% που είναι σήμερα σε 100%.</p>
          <p>Εν πάση περιπτώσει, εν όψει της διαφορετικής λογικής, που υπάρχει ανάμεσα στις δύο ρυθμίσεις, θεωρούμε ότι πρέπει να συζητηθεί.</p>
        </speech>
        <speech by="andreas_loberdos" eId="debate_2021-02-26_speech_49">
          <from>ΑΝΔΡΕΑΣ ΛΟΒΕΡΔΟΣ</from>
          <p>Κύριε Πρόεδρε, μπορώ να έχω τον λόγο;</p>
        </speech>
        <speech by="xaralampos_athanasiou" eId="debate_2021-02-26_speech_50">
          <from>Χαράλαμπος Αθανασίου</from>
          <p>Κύριε Λοβέρδο, είστε ειδικός αγορητής. Ορίστε, έχετε το λόγο.</p>
        </speech>
        <speech by="andreas_loberdos" eId="debate_2021-02-26_speech_51">
          <from>ΑΝΔΡΕΑΣ ΛΟΒΕΡΔΟΣ</from>
          <p>Ευχαριστώ πάρα πολύ, κύριε Πρόεδρε.</p>
          <p>Η πρόταση, που κάνει η Κοινοβουλευτική Ομάδα του ΣΥΡΙΖΑ, πέρα από το θέμα της ουσίας που θέτει –και ως προς το οποίο θα τοποθετηθούμε και έχουμε τοποθετηθεί τρεις φορές στην επιτροπή- εισάγει και ένα ζήτημα, που αφορά τον Κανονισμό της Βουλής, που είναι ώρα να πάρουμε μία απόφαση-τομή.</p>
          <p>Δεν ξέρω αν το παρατηρήσατε, κύριε Πρόεδρε. Οι συνάδελφοι θέτουν ένα θέμα, αν καλά το κατάλαβα –αν δεν το κατάλαβα καλά, καθυστερώ το Σώμα χωρίς λόγο και ζητώ συγγνώμη- και θέτουν σε ονομαστική ψηφοφορία τη δική τους πρόταση και με τροπολογία, που μέχρι τώρα και επί δεκαετίες για να συζητηθεί, αν κατατίθεται από την Αντιπολίτευση, πρέπει να συμφωνεί ο Υπουργός, πρέπει να πάρουμε μια απόσταση πια.</p>
          <p>Υπάρχει το Σώμα. Εάν διαθέτει πλειοψηφία η πρόταση, που κάνει η Αντιπολίτευση, θα υπερψηφιστεί. Αν δεν διαθέτει –ως συνήθως συμβαίνει, ως ο κανόνας είναι- θα καταψηφιστεί, αλλά σε ψηφοφορία θα τεθεί.</p>
          <p>Σας θυμίζω, κύριε Πρόεδρε -είστε ένας έγκριτος νομικός- ότι στη διαδικασία Αναθεώρησης του Συντάγματος όλοι στηλιτεύσαμε τις πολύ κακές πρακτικές δεκαετιών οι προτάσεις νόμων της Αντιπολίτευσης να μην ψηφίζονται, να μην τίθενται σε ψηφοφορία δηλαδή.</p>
          <p>Σήμερα η πρόταση αυτή εμπεριέχει ένα νεωτερισμό. Πιστεύω ότι πρέπει να τον παρακολουθήσουμε γιατί έχει πολύ καλή εσωτερική λογική. Τίθεται σε ψηφοφορία, σε ονομαστική ψηφοφορία, η πρόταση της Αντιπολίτευσης και είναι στην κρίση του Σώματος. Το σύνηθες ποιο είναι; Ότι θα απορριφθεί. Θα έχει όμως τεθεί σε ψηφοφορία.</p>
          <p>Εμείς θεωρούμε θετική την πρόταση αυτή.</p>
        </speech>
        <speech by="xaralampos_athanasiou" eId="debate_2021-02-26_speech_52">
          <from>Χαράλαμπος Αθανασίου</from>
          <p>Κατ’ αρχάς γνωρίζετε ότι σύμφωνα με το άρθρο 72 του Κανονισμού, ονομαστικές ψηφοφορίες τίθενται επί κατατεθειμένων και εισαχθέντων νομοσχεδίων ή προτάσεων νόμων ή τροπολογιών στη Βουλή. Εδώ δεν έχουμε τέτοιο ζήτημα.</p>
        </speech>
        <speech by="andreas_loberdos" eId="debate_2021-02-26_speech_53">
          <from>ΑΝΔΡΕΑΣ ΛΟΒΕΡΔΟΣ</from>
          <p>Πρόεδρε, υπάρχει ένα ζήτημα Κανονισμού εδώ.</p>
        </speech>
        <speech by="xaralampos_athanasiou" eId="debate_2021-02-26_speech_54">
          <from>Χαράλαμπος Αθανασίου</from>
          <p>Ακούστε να σας πω.</p>
          <p>Ανέτρεξα, λοιπόν, να δω τι γινόταν, ποια ήταν η πρακτική της Βουλής κατά το παρελθόν. Θα σας θυμίσω μία πρόσφατη απόφαση, που έλαβε ο τότε Πρόεδρος της Βουλής, ο κ. Βούτσης, στις 15-12-2015 και μετά θα προσθέσω κάτι. Τότε είχε υποβληθεί πράγματι αντίστοιχο αίτημα από τον κ. Βενιζέλο και η απάντηση ήταν ως εξής. Σας διαβάζω τώρα από το έγγραφο του Προέδρου της Βουλής και θα συζητήσουμε μετά.</p>
          <p>«Το άρθρο 82 του Συντάγματος ορίζει ότι η Κυβέρνηση καθορίζει και κατευθύνει τη γενική πολιτική της χώρας, σύμφωνα με τους ορισμούς του Συντάγματος και των νόμων. Σε άλλες διατάξεις βέβαια του Συντάγματος προβλέπει τη δυνατότητα νομοθετικής πρωτοβουλίας της Βουλής και των Βουλευτών με την κατάθεση προτάσεων και τροπολογιών. Οι προβλέψεις αυτές όμως δεν μπορούν να φτάνουν στο σημείο ανατροπής του γενικού κανόνα ευθύνης της Κυβέρνησης ως προς τη νομοθετική ρύθμιση των κοινωνικών ζητημάτων. Υπ’ αυτό το πρίσμα έχει δημιουργηθεί πάγια διαχρονική κοινοβουλευτική πρακτική ως προς την ψήφιση των βουλευτικών τροπολογιών, οι οποίες ψηφίζονται μόνο εφόσον γίνουν δεκτές από τον αρμόδιο Υπουργό».</p>
        </speech>
        <speech by="andreas_loberdos" eId="debate_2021-02-26_speech_55">
          <from>ΑΝΔΡΕΑΣ ΛΟΒΕΡΔΟΣ</from>
          <p>Εμείς θέλουμε να το αλλάξουμε αυτό.</p>
        </speech>
        <speech by="xaralampos_athanasiou" eId="debate_2021-02-26_speech_56">
          <from>Χαράλαμπος Αθανασίου</from>
          <p>Αφήστε να τελειώσω. Εγώ δεν σας διέκοψα. Διαβάζω ένα κείμενο. Αν αμφισβητείτε, είναι άλλο θέμα. Θα πάμε παρακάτω.</p>
          <p>Συνεχίζω: «Σε διαφορετική περίπτωση θα καταλήγαμε στο άτοπο να καλείται ο εκάστοτε Υπουργός να εφαρμόσει διατάξεις, που ενδεχομένως έρχονται σε αντίθεση ή είναι ασυμβίβαστες με τη δική του κυβερνητική πολιτική, για την οποία άλλωστε είναι πολιτικά υπεύθυνος και υπόλογος στον ελληνικό λαό».</p>
          <p>Άρα, πολύ σωστά –νομίζω- ο τότε Πρόεδρος της Βουλής απήντησε ότι αν κάνει αποδεκτή την τροπολογία ο Υπουργός, τότε αυτή πράγματι τίθεται σε ψηφοφορία, ανεξαρτήτως εάν αυτή θα γίνει από τους εισηγητές ως απλή ψηφοφορία ή ονομαστική.</p>
          <p>Άρα, εάν ήταν σωστός ο ισχυρισμός ότι γίνεται…</p>
        </speech>
        <speech by="andreas_loberdos" eId="debate_2021-02-26_speech_57">
          <from>ΑΝΔΡΕΑΣ ΛΟΒΕΡΔΟΣ</from>
          <p>Μα, κύριε Πρόεδρε …</p>
        </speech>
        <speech by="xaralampos_athanasiou" eId="debate_2021-02-26_speech_58">
          <from>Χαράλαμπος Αθανασίου</from>
          <p>Κύριε Λοβέρδο, αφήστε να σας πω κι εγώ μία σκέψη.</p>
          <p>Εάν, λοιπόν, ήταν σωστός ο ισχυρισμός ότι γίνεται αποδεκτή η αίτηση ονομαστικής ψηφοφορίας για μία τροπολογία βουλευτική, ανεξαρτήτως της αποδοχής της από τον επισπεύδοντα Υπουργό, θα οδηγούμασταν στο εξής άτοπο: Να τίθεται σε κάθε νομοσχέδιο το σύνολο των κατατεθειμένων βουλευτικών τροπολογιών σε ψηφοφορία.</p>
          <p>Αυτό το θέμα μας είχε απασχολήσει και εμάς ως αξιωματική αντιπολίτευση για την τύχη των βουλευτικών τροπολογιών, ποια πρέπει να είναι όταν δεν τίθενται σε ψηφοφορία, όταν ζητείται εδώ και ο Πρόεδρος δεν τη δέχεται.</p>
          <p>Αναρωτήθηκα κι εγώ τότε αν υπήρχε κενό στον Κανονισμό της Βουλής. Εγώ κατέληξα ότι δεν υπάρχει κενό. Γιατί; Διότι έχουμε εδώ σαφή διάκριση της νομοθετικής από την εκτελεστική λειτουργία του κράτους. Δηλαδή εδώ δεν έχουμε, κύριε Λοβέρδο, κυβερνώσα Βουλή, αφού η πρωτοβουλία της νομοθετικής λειτουργιας ανήκει στην Κυβέρνηση. Αυτό είναι το επιχείρημα.</p>
        </speech>
        <speech by="georgios_katrougkalos" eId="debate_2021-02-26_speech_59">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Μόνο στην κυβέρνηση ανήκει, κύριε Πρόεδρε;</p>
        </speech>
        <speech by="xaralampos_athanasiou" eId="debate_2021-02-26_speech_60">
          <from>Χαράλαμπος Αθανασίου</from>
          <p>Θα μου πείτε: Αν η τροπολογία συνεπάγεται δαπάνες, παραδείγματος χάριν δαπάνες για το δημόσιο, για τα νομικά πρόσωπα δημοσίου δικαίου, τους ΟΤΑ, τι έννοια έχει η συνταγματική διάταξη της παραγράφου 3 του άρθρου 74, που χρειάζεται να περάσει από το Γενικό Λογιστήριο του Κράτους και τι έννοια έχει η παράγραφος 3 του 73 που θέτει προθεσμίες για να κατατεθεί μία τροπολογία;</p>
          <p>Οι διατάξεις αυτές, κατά την ισχύουσα άποψη, αφορούν την προδικασία, δηλαδή το παραδεκτό της εισαγωγής προς συζήτηση. Προσέξτε το αυτό. Συνεπώς η κυβέρνηση, δηλαδή ο Υπουργός, αποφασίζει αν θα εισαχθεί μία τροπολογία προς συζήτηση και μόνο, ενώ η Βουλή θα αποφασίσει αν θα ψηφιστεί. Αυτό στα κράτη δικαίου αφορά την διάκριση των εξουσιών.</p>
          <p>Αν τώρα πάμε στην άλλη άποψη ότι υπάρχει ένα κενό, να το δούμε σε μια άλλη συζήτηση, αν υπάρχει κενό, που κατά την άποψή μου σας είπα ότι τέτοιο κενό δεν υπάρχει.</p>
        </speech>
        <speech by="andreas_loberdos" eId="debate_2021-02-26_speech_61">
          <from>ΑΝΔΡΕΑΣ ΛΟΒΕΡΔΟΣ</from>
          <p>Γιατί;</p>
        </speech>
        <speech by="xaralampos_athanasiou" eId="debate_2021-02-26_speech_62">
          <from>Χαράλαμπος Αθανασίου</from>
          <p>Εξάλλου, η συγκεκριμένη τροπολογία συνεπάγεται δαπάνη, σύμφωνα με το άρθρο 88 παράγραφος 4 του Κανονισμού και το 73 παράγραφος 3 του Συντάγματος και εκ του λόγου αυτού δεν μπορεί να εισαχθεί, γιατί δεν έχει περάσει από το Γενικό Λογιστήριο του Κράτους. Συνεπώς, σύμφωνα με όλα αυτά τα οποία είπαμε, δεν μπορεί να εισαχθεί και συνεπώς προχωράμε.</p>
        </speech>
        <speech by="georgios_katrougkalos" eId="debate_2021-02-26_speech_63">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Έχω ζητήσει τον λόγο.</p>
        </speech>
        <speech by="andreas_loberdos" eId="debate_2021-02-26_speech_64">
          <from>ΑΝΔΡΕΑΣ ΛΟΒΕΡΔΟΣ</from>
          <p>Υπάρχει έκθεση του Γενικού Λογιστηρίου;</p>
        </speech>
        <speech by="xaralampos_athanasiou" eId="debate_2021-02-26_speech_65">
          <from>Χαράλαμπος Αθανασίου</from>
          <p>Δεν έχει νόημα, δεν θα κάνουμε συνταγματική διάλεξη ή συζήτηση εδώ τώρα. Είναι σαφέστατα τα θέματα. Συμπλήρωσα κι εγώ με διατάξεις. Ο Υπουργός δεν τις δέχεται. Αν κατά τη διάρκεια τη δεχτεί, είναι ένα άλλο ζήτημα και συνεπώς δεν μπορούμε να συζητήσουμε. Δεν μπορεί να τεθεί άλλο θέμα. Είναι σαφέστατα τα θέματα.</p>
        </speech>
        <speech by="georgios_katrougkalos" eId="debate_2021-02-26_speech_66">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Κύριε Πρόεδρε, ζητώ τον λόγο ως Κοινοβουλευτικός Εκπρόσωπος.</p>
        </speech>
        <speech by="xaralampos_athanasiou" eId="debate_2021-02-26_speech_67">
          <from>Χαράλαμπος Αθανασίου</from>
          <p>Δεν μπορούμε να κάνουμε αυτήν τη συζήτηση συνέχεια.</p>
        </speech>
        <speech by="georgios_katrougkalos" eId="debate_2021-02-26_speech_68">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Θέτω παρεμπίπτον ζήτημα.</p>
        </speech>
        <speech by="xaralampos_athanasiou" eId="debate_2021-02-26_speech_69">
          <from>Χαράλαμπος Αθανασίου</from>
          <p>Μα, τι να πούμε; Είναι σαφέστατες οι διατάξεις.</p>
        </speech>
        <speech by="georgios_katrougkalos" eId="debate_2021-02-26_speech_70">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Δεν είναι στον ρόλο σας να κρίνετε ό,τι λέει ο Κοινοβουλευτικός Εκπρόσωπος.</p>
        </speech>
        <speech by="xaralampos_athanasiou" eId="debate_2021-02-26_speech_71">
          <from>Χαράλαμπος Αθανασίου</from>
          <p>Όχι. Είναι ένα θέμα το οποίο αφορά και τον Πρόεδρο. Κάνετε λάθος. Παρ’ όλα αυτά, θα σας δώσω τον λόγο για ένα λεπτό.</p>
        </speech>
        <speech by="georgios_katrougkalos" eId="debate_2021-02-26_speech_72">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Είπατε πράγματα που, πράγματι, με παραξένεψαν, επειδή γνωρίζω τη νομική σας επάρκεια. Είπατε, πρώτον, ότι νομοθετική πρωτοβουλία έχει η κυβέρνηση μόνο. Αυτό είναι παράλογο, άτοπο, αντίθετο στη διάκριση των λειτουργιών και στον κοινοβουλευτικό χαρακτήρα του πολιτεύματος. Ναι μεν έχει η κυβέρνηση νομοθετική πρωτοβουλία, αλλά και κάθε Βουλευτής έχει νομοθετική πρωτοβουλία. Αυτό είναι το πρώτο.</p>
          <p>Δεύτερον, είπατε ότι το άρθρο 72 προβλέπει ότι ψηφοφορία γίνεται μόνο επί τροπολογιών και κατατεθειμένων νομοσχεδίων. Δεν λέει τίποτα τέτοιο το άρθρο 72. Σας το διαβάζω: «Η ψηφοφορία με ονομαστική κλήση διεξάγεται: α) όταν υποβληθεί αίτηση, που υπογράφεται από το ένα εικοστό του όλου αριθμού των Βουλευτών». Είναι γενική διάταξη, που ακολουθεί την αντίστοιχη του άρθρου 71 και που λέει με ποιον τρόπο γίνεται η ψηφοφορία.</p>
        </speech>
        <speech by="xaralampos_athanasiou" eId="debate_2021-02-26_speech_73">
          <from>Χαράλαμπος Αθανασίου</from>
          <p>Σε ποια διάταξη; Σε κατατιθέμενες διατάξεις που εισάγονται προς ψήφιση.</p>
        </speech>
        <speech by="georgios_katrougkalos" eId="debate_2021-02-26_speech_74">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Δεν λέει τίποτα τέτοιο το άρθρο 72. Διαβάστε το.</p>
          <p>Είναι επίσης εντελώς άτοπα αυτά που είπατε για τις τροπολογίες. Έχουμε ειδική διάταξη του Συντάγματος για τις τροπολογίες, το άρθρο 75 παράγραφος 2, που λέει ότι παραπέμπονται στο Γενικό Λογιστήριο μόνο όταν το ζητήσει ο Υπουργός. Άρα όχι απλώς δεν ισχύουν αυτά που είπατε, αλλά έχετε στο μυαλό σας ένα άλλο Σύνταγμα.</p>
        </speech>
        <speech by="xaralampos_athanasiou" eId="debate_2021-02-26_speech_75">
          <from>Χαράλαμπος Αθανασίου</from>
          <p>Όχι, αυτό...</p>
        </speech>
        <speech by="georgios_katrougkalos" eId="debate_2021-02-26_speech_76">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Παρακαλώ, κύριε Πρόεδρε, μην με διακόπτετε. Λέει ακριβώς για το Γενικό Λογιστήριο. Διαβάστε το. Αγνοείτε τη διάταξη.</p>
          <p>Ως προς την πρακτική, έχει απόλυτο δίκιο ο κ. Λοβέρδος. Υπάρχει ένα ζήτημα, να ξανακαταφύγουμε ορθά σε αυτά ,που προβλέπει το Σύνταγμα για τη διάκριση των λειτουργιών, για τη δυνατότητα κάθε Βουλευτή να έχει δικαίωμα νομοθετικής πρωτοβουλίας.</p>
          <p>Επίσης, πρέπει να πω το προφανές. Η αποδοχή της αντίθετης άποψης, όπως δυστυχώς γινόταν μέχρι τώρα και κατά τη διάρκεια της δικής μας κοινοβουλευτικής πλειοψηφίας πρέπει να αλλάξει, γιατί πού οδηγεί; Στο να έχει τη δυνατότητα ελέγχου και λογοκρισίας η εκάστοτε κυβέρνηση επί της άσκησης νομοθετικής πρωτοβουλίας κάθε Βουλευτή. Αυτό είναι εντελώς άτοπο.</p>
          <p>Σε κάθε περίπτωση, κύριε Πρόεδρε, το θέτω ως παρεμπίπτον θέμα αυτό. Πρέπει να συζητηθεί τώρα.</p>
        </speech>
        <speech by="xaralampos_athanasiou" eId="debate_2021-02-26_speech_77">
          <from>Χαράλαμπος Αθανασίου</from>
          <p>Δεν έχουμε παρεμπίπτον θέμα.</p>
        </speech>
        <speech by="andreas_loberdos" eId="debate_2021-02-26_speech_78">
          <from>ΑΝΔΡΕΑΣ ΛΟΒΕΡΔΟΣ</from>
          <p>Κύριε Πρόεδρε...</p>
        </speech>
        <speech by="xaralampos_athanasiou" eId="debate_2021-02-26_speech_79">
          <from>Χαράλαμπος Αθανασίου</from>
          <p>Κύριε Λοβέρδο, θα τα πείτε όταν έρθετε να μιλήσετε. Άλλου κατάθεση ήταν αυτό. Τελείωσε.</p>
        </speech>
        <speech by="andreas_loberdos" eId="debate_2021-02-26_speech_80">
          <from>ΑΝΔΡΕΑΣ ΛΟΒΕΡΔΟΣ</from>
          <p>Γιατί το κάνετε αυτό;</p>
        </speech>
        <speech by="xaralampos_athanasiou" eId="debate_2021-02-26_speech_81">
          <from>Χαράλαμπος Αθανασίου</from>
          <p>Το άρθρο 72 δεν δίνει πρωτοβουλία, αλλά έχει δικαίωμα...</p>
        </speech>
        <speech by="andreas_loberdos" eId="debate_2021-02-26_speech_82">
          <from>ΑΝΔΡΕΑΣ ΛΟΒΕΡΔΟΣ</from>
          <p>Εσείς γιατί απαντάτε;</p>
        </speech>
        <speech by="xaralampos_athanasiou" eId="debate_2021-02-26_speech_83">
          <from>Χαράλαμπος Αθανασίου</from>
          <p>Έτσι. Πρέπει να απαντήσω, διότι είναι νομικό θέμα. Απαντώ στον καταθέσαντα την τροπολογία.</p>
          <p>Πρώτον, το άρθρο 72 μιλά για δικαίωμα του Βουλευτή. Η πρωτοβουλία ανήκει στην κυβέρνηση.</p>
        </speech>
        <speech by="georgios_katrougkalos" eId="debate_2021-02-26_speech_84">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Μα, τι λέτε; Η νομοθετική λειτουργία ανήκει μόνο στην κυβέρνηση; Αυτό είναι πραξικόπημα.</p>
        </speech>
        <speech by="xaralampos_athanasiou" eId="debate_2021-02-26_speech_85">
          <from>Χαράλαμπος Αθανασίου</from>
          <p>Δεύτερον, το άρθρο 84 που στέλνει είναι πάλι πρωτοβουλία της κυβέρνησης, του Υπουργού να τη στείλει. Άρα, λοιπόν το επιχειρήματα που είπατε, κύριε Κατρούγκαλε, εκτιμώ πάρα πολύ την επιστημοσύνη σας, αλλά είναι σε εσφαλμένη προϋπόθεση.</p>
        </speech>
        <speech by="andreas_loberdos" eId="debate_2021-02-26_speech_86">
          <from>ΑΝΔΡΕΑΣ ΛΟΒΕΡΔΟΣ</from>
          <p>Κύριε Πρόεδρε...</p>
        </speech>
        <speech by="xaralampos_athanasiou" eId="debate_2021-02-26_speech_87">
          <from>Χαράλαμπος Αθανασίου</from>
          <p>Θα τα πείτε, κύριε Λοβέρδο. Είστε εισηγητής.</p>
        </speech>
        <speech by="georgios_katrougkalos" eId="debate_2021-02-26_speech_88">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Έχει τεθεί διαδικασία παρεμπίπτοντος.</p>
        </speech>
        <speech by="xaralampos_athanasiou" eId="debate_2021-02-26_speech_89">
          <from>Χαράλαμπος Αθανασίου</from>
          <p>Όχι, κύριε Κατρούγκαλε. Τελείωσε το θέμα. Δεν θα κάνουμε συζήτηση εδώ τώρα συνταγματική. Κάντε μία πρόταση για ειδική συζήτηση στη Βουλή, να δούμε αν πρέπει να τροποποιηθεί ο Κανονισμός. Εφόσον ο Υπουργός δεν δέχεται, τελείωσε. Είναι διαφορετικές απόψεις. Τι να κάνουμε;</p>
          <p>Κύριε Αμανατίδη, ελάτε στο Βήμα. Δεν θα ακούτε τον κ. Κατρούγκαλο, αλλά το Προεδρείο. Δεν σας δίνει οδηγίες ο Κοινοβουλευτικός Εκπρόσωπος. Είστε Βουλευτής αυτήν τη στιγμή.</p>
        </speech>
        <speech by="georgios_katrougkalos" eId="debate_2021-02-26_speech_90">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>... (Δεν ακούστηκε).</p>
        </speech>
        <speech by="xaralampos_athanasiou" eId="debate_2021-02-26_speech_91">
          <from>Χαράλαμπος Αθανασίου</from>
          <p>Κύριε Κατρούγκαλε, έληξε το θέμα. Δεν θα κάνουμε συζήτηση. Είναι σαφέστατο το θέμα. Αν θέλετε να κάνουμε συζήτηση, κάντε μία αίτηση στον Πρόεδρο της Βουλής να γίνει ειδική συζήτηση.</p>
        </speech>
        <speech by="georgios_katrougkalos" eId="debate_2021-02-26_speech_92">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Είναι παρεμπίπτον...</p>
        </speech>
        <speech by="xaralampos_athanasiou" eId="debate_2021-02-26_speech_93">
          <from>Χαράλαμπος Αθανασίου</from>
          <p>Δεν έχω παρεμπίπτον. Ούτε κατατέθη παρεμπίπτον ούτε παραβιάζεται κάτι.</p>
          <p>Κύριε Αμανατίδη, θα έρθετε στο Βήμα; Αν δεν θέλετε να μιλήσετε, θα προχωρήσουμε στον επόμενο.</p>
        </speech>
        <speech by="georgios_katrougkalos" eId="debate_2021-02-26_speech_94">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Ζητήστε από τα κόμματα να τοποθετηθούν.</p>
        </speech>
        <speech by="xaralampos_athanasiou" eId="debate_2021-02-26_speech_95">
          <from>Χαράλαμπος Αθανασίου</from>
          <p>Μα, τι να πουν; Τα ακούσαμε τα κόμματα. Σας ακούσαμε. Δεν μπορεί να γίνεται διάλογος, καταλάβετέ το. Έχετε τις απόψεις σας. Το Προεδρείο, και το προηγούμενο Προεδρείο και το νυν, έχει άλλη άποψη. Τι να κάνουμε; Τι πρέπει να κάνουμε; Δεν τίθεται σε ψηφοφορία αυτό. Δεν είναι θέμα ψηφοφορίας.</p>
        </speech>
        <speech by="georgios_katrougkalos" eId="debate_2021-02-26_speech_96">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Έχει τεθεί διαδικασία παρεμπίπτοντος.</p>
        </speech>
        <speech by="xaralampos_athanasiou" eId="debate_2021-02-26_speech_97">
          <from>Χαράλαμπος Αθανασίου</from>
          <p>Δεν υπάρχει παρεμπίπτον ούτε έχετε καταθέσει παρεμπίπτον, σύμφωνα με το άρθρο 67, αν δεν απατώμαι. Δεν είναι θέμα αυτό.</p>
        </speech>
        <speech by="georgios_katrougkalos" eId="debate_2021-02-26_speech_98">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Κοιτάξτε τις διατάξεις. Εκτίθεστε. Μετά την τοποθέτηση του εισηγητή μας πρέπει να το θέσετε σε συζήτηση.</p>
        </speech>
        <speech by="xaralampos_athanasiou" eId="debate_2021-02-26_speech_99">
          <from>Χαράλαμπος Αθανασίου</from>
          <p>Θα το δούμε το παρεμπίπτον. Ας έρθει να μιλήσει ο εισηγητής και θα το μελετήσουμε. Κάντε το παρεμπίπτον μετά.</p>
          <p>Κύριε Αμανατίδη, έχετε τον λόγο.</p>
        </speech>
        <speech by="ioannis_amanatidis" eId="debate_2021-02-26_speech_100">
          <from>ΙΩΑΝΝΗΣ ΑΜΑΝΑΤΙΔΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κύριε Πρόεδρε, κύριε Υπουργέ, κυρίες και κύριοι Βουλευτές, η παγκοσμιοποίηση και οι μεταψυχροπολεμικές παγκόσμιες και περιφερειακές εξελίξεις επιτάσσουν μια φιλειρηνική πολυδιάστατη ελληνική εξωτερική πολιτική ενίσχυσης των σχέσεων με νέους και παραδοσιακούς εταίρους της Ελλάδας, ανεξαρτήτως των μεταξύ τους διαφορών, με πλήρη σεβασμό στην ιδιότητα της Ελλάδας ως μέλους της Ευρωπαϊκής Ένωσης και άλλων διεθνών οργανισμών. Η πολυδιάστατη εξωτερική πολιτική συμβαδίζει σταθερά με την προώθηση μιας ενεργητικής πολιτικής στήριξης πρωτοβουλιών του ΟΗΕ και άλλων διεθνών οργανισμών για την ειρήνη και τη δίκαιη και βιώσιμη επίλυση διαφορών βάσει του Διεθνούς Δικαίου.</p>
          <p>Στην κατεύθυνση αυτή και σε δύσκολες συνθήκες εδραιώσαμε το κύρος και τον ρόλο της χώρας εντός και πέραν της Ευρωπαϊκής Ένωσης, αξιοποιήσαμε όλους τους διεθνείς οργανισμούς, λύσαμε ένα από τα μείζονα εθνικά ζητήματα της χώρας με τη Συμφωνία των Πρεσπών και καταστήσαμε την Ελλάδα κύριο πυλώνα ειρήνης και σταθερότητας στα Βαλκάνια και στην ανατολική Μεσόγειο. Η πολιτική αυτή έδωσε προστιθέμενη αξία στη χώρα και στη θέση της στη διεθνή σκηνή.</p>
          <p>Με τους στόχους και τις εκτιμήσεις αυτές επεξεργαστήκαμε τα προηγούμενα χρόνια και διαμορφώσαμε τελικά το 2019 ένα σχέδιο νόμου όπου αποτυπώσαμε τις προτάσεις μας για το πώς ένας νέος οργανισμός του ΥΠΕΞ θα μπορούσε να ανταποκριθεί στις σύγχρονες ανάγκες της εξωτερικής πολιτικής της χώρας, ενώ διαμορφώσαμε και την πρόταση για την επανασύσταση του Συμβουλίου του Απόδημου Ελληνισμού.</p>
          <p>Κυρίες και κύριοι Βουλευτές, κατά τη συζήτηση του νομοσχεδίου στις συνεδριάσεις της Επιτροπής Εξωτερικής Πολιτικής και Άμυνας θέσαμε επί της αρχής το βασικό ερώτημα αν το οργανωτικό σχήμα του νέου οργανισμού που εισηγείται η Κυβέρνηση της Νέας Δημοκρατίας βλέπει στο μέλλον, προωθεί τη διεθνή θέση της χώρας και τις προτεραιότητες της εξωτερικής μας πολιτικής στο σύγχρονο, απαιτητικό και ορισμένες φορές δυσχερές περιβάλλον και τις προκλήσεις της παγκοσμιοποίησης, αν αναδεικνύεται ένα σύγχρονο επιτελικό και ταυτόχρονα αποτελεσματικό ΥΠΕΞ απέναντι στις πολυπλοκότητες της ψηφιακής εποχής στην τέταρτη βιομηχανική επανάσταση, στις μεγάλες ενεργειακές μεταβάσεις και στην αύξηση των παγκόσμιων εμπορικών συναλλαγών, στις δυνατότητες συμμετοχής της Ελλάδας στις παγκόσμιες πολιτικές, που αφορούν την κλιματική κρίση, στη δίκαιη και ισόρροπη ανάπτυξη για την καταπολέμηση της παγκόσμιας φτώχειας, στον διεθνή διάλογο για τον αφοπλισμό που αποκτά εκ νέου ενδιαφέρον, στην αντιμετώπιση των μεταναστευτικών και προσφυγικών ροών, στην καταπολέμηση της εμπορίας και εκμετάλλευσης ανθρώπων και γενικότερα στην προώθηση της παγκόσμιας ειρήνης.</p>
          <p>Η συζήτηση αυτή στην επιτροπή μας, κυρίες και κύριοι συνάδελφοι, ιδιαίτερα μετά την ακρόαση των φορέων, επιβεβαίωσε τις αρχικές μας εκτιμήσεις ότι παρά την υιοθέτηση αρκετών εκ των άρθρων του δικού μας νομοσχεδίου και του ΣΑΕ, τα βήματα που γίνονται είναι δειλά και μετέωρα, χωρίς τις απαιτούμενες τομές, ότι διακρίνεται ο οργανισμός από εσωστρέφεια παρά τις διακηρύξεις, ότι στερεί τις διπλωματικές αρχές μας εργαλείων και δυνατοτήτων για εξωστρεφείς δράσεις, αφού δεν επιλύει, αντιθέτως επιτείνει, την υποστελέχωση και την υποχρηματοδότηση στο ΥΠΕΞ.</p>
          <p>Η σταθερή μείωση του προϋπολογισμού του ΥΠΕΞ την τελευταία δεκαετία, αλλά και ο τελευταίος προϋπολογισμός του 2021, που ανέρχεται μόλις στο ποσό των 288 εκατομμυρίων περίπου, καθιστά απολύτως δυσχερή την ενσωμάτωση του κλάδου Συμβούλων και Γραμματέων Επικοινωνίας και ανεφάρμοστη την πρόβλεψη για τις ιδρυόμενες νέες δομές με αλληλοεπικαλυπτόμενες αρμοδιότητες, για παράδειγμα γραμματείες, ιδιαίτερα γραφεία, γραφεία σχεδιασμού και υπηρεσιακού σχεδιασμού, γραφείο ελέγχου και επιθεωρήσεων, κέντρο σχεδιασμού εξωτερικής πολιτικής κ.λπ..</p>
          <p>Θεωρούμε ότι δεν αξιοποιείτε τις δημοσιονομικές δυνατότητες για αύξηση του προϋπολογισμού του ΥΠΕΞ και πρόσληψη προσωπικού, δυνατότητες, που σήμερα υπάρχουν σαφώς και σαφώς δεν υπήρχαν επί κυβέρνησης ΣΥΡΙΖΑ. Όσον αφορά την υποστελέχωση, παραδείγματος χάριν, αντί της αύξησης των οργανικών θέσεων των διπλωματικών υπαλλήλων, επισημαίνεται δραστική μείωση εκατόν είκοσι οργανικών θέσεων διπλωματών, οι οποίες πλέον ανέρχονται σε οκτακόσιες αντί εννιακόσιες είκοσι που ισχύουν σήμερα, γεγονός που οδηγεί με βεβαιότητα στην πλήρη αντιστροφή της πυραμίδας και σε πρόσθετες δυσκολίες υπεράσπισης των εθνικών μας συμφερόντων σε μία κρίσιμη χρονική συγκυρία. Επισημαίνεται ότι η μείωση εκατόν είκοσι θέσεων συντελείται στους χαμηλούς βαθμούς, θέτοντας σε κίνδυνο τη μελλοντική στελέχωση του κατ’ εξοχήν επιτελικού κλάδου του ΥΠΕΞ. Ανάλογες μειώσεις οργανικών θέσεων συντελούνται και στους άλλους κλάδους του Διοικητικού Προξενικού, των Επικοινωνιών Πληροφορικής και της Διοικητικής και Λογιστικής Υποστήριξης.</p>
          <p>Η άποψη που εκφράστηκε ότι «τις καταργούμε αφού έτσι κι αλλιώς δεν ήταν καλυμμένες», το είπα και στην επιτροπή, θα το επαναλάβω, δεν αποτελεί κατά τη γνώμη μας σοβαρό επιχείρημα, καθόσον υπάρχουν αυξημένες ανάγκες και μπορεί να υπάρξει σχεδιασμός σε βάθος χρόνου, με σταθερούς ρυθμούς, παραδείγματος χάριν τριάντα ανά έτος, για την κάλυψή τους. Η κατάργηση των οργανικών θέσεων δημιουργεί πρόσθετα εμπόδια στην προσπάθεια αυτή. Να το θέσω απλά. Οργανικές θέσεις που καταργούνται -και όλοι είστε έμπειροι εδώ- δύσκολα επανασυστήνονται.</p>
          <p>Αποτελούν, κατά την άποψή μας, ημίμετρα και λάθος πολιτική τα παρακάτω σημεία: Η αποδυνάμωση των πολιτικών διευθύνσεων και ο πολλαπλασιασμός των διευθύνσεων ελέγχου και συντονισμού. Ο διπλασιασμός του αριθμού των ειδικών αποστολών στο εξωτερικό, που θα έπρεπε να είναι εξαίρεση και όχι σταθερή πρακτική, ενώ ταυτόχρονα ενέχουν και τον κίνδυνο διακριτικής μεταχείρισης. Η αύξηση του χρόνου παραμονής των διπλωματών στον βαθμό του γενικού γραμματέα.</p>
          <p>Κύριε Υπουργέ, νομίζω ότι θα πρέπει να ξαναδείτε το ζήτημα αυτό, γιατί δεν είδα να το έχετε και τις νομοτεχνικές ρυθμίσεις, η τετραετία να γίνει τριετία. Εδώ, σύμφωνα και με έρευνες οι οποίες έχουν γίνει ή διαπιστώσεις πάνω σ’ αυτό, σε δέκα χρόνια θα υπάρξει μαρασμός και η πυραμίδα αυτή δεν θα αντιστραφεί, θα είναι έτσι όπως είναι και θα επιτείνεται το πρόβλημα. Άρα, νομίζω ότι αν συνδυαστεί αυτό με τη μείωση που έχετε των οργανικών, τα αποτελέσματα που θα έχετε τα επόμενα χρόνια, ειδικά στον κλάδο των διπλωματικών, θα είναι πολύ αρνητικά, δηλαδή θα πρέπει να μειώσετε τον χρόνο.</p>
          <p>Επίσης, θεωρούμε ότι η τοποθέτηση επιτελικών υπαλλήλων από το Υπουργείο Οικονομίας και Ανάπτυξης με επιτελικές αρμοδιότητες σε προσωποπαγείς θέσεις ή τους δίνετε την επιλογή να επιστρέψουν στο Υπουργείο τους, θα δημιουργήσουν σοβαρά κενά αρμοδιοτήτων. Και εδώ σας είχαμε κάνει μία πρόταση για ένταξή τους, που δεν το κάνατε, στον κλάδο Εμπειρογνωμόνων και η πρόταση αυτή έλεγε να ενταχθούν εκεί εφόσον υπάγονται στην κατηγορία Ειδικό Επιστημονικό Προσωπικό και διαθέτουν από τα γενικά προσόντα του άρθρου 319. Οι υπάλληλοι αυτής κατηγορίας κατατάσσονται στη βαθμίδα του Εμπειρογνώμονα Συμβούλου και δεν διατηρούν την προσωπική διαφορά στις αποδοχές τους, σύμφωνα με τις προτάσεις που κάναμε.</p>
          <p>Κυρίες και κύριοι Βουλευτές, εκείνο που χρειαζόμαστε είναι μια ακόμα πιο εξωστρεφή και αποτελεσματική Διπλωματική Υπηρεσία, που θα μπορεί να ανταποκρίνεται άμεσα στις σημαντικές προκλήσεις που θα αντιμετωπίζουμε ως χώρα στον 21ο αιώνα και ένας λειτουργικός και ορθολογικός οργανισμός που να ανταποκρίνεται στις ανάγκες της σύγχρονης διπλωματίας.</p>
          <p>Δυστυχώς, αυτό δεν φαίνεται να υπάρχει και στο παρόν σχέδιο νόμου. Μπορώ να αναφέρω κάποια πράγματα χαρακτηριστικά. Η διάρθρωση και οι αρμοδιότητες των υπηρεσιών του Υπουργείου καθορίζονται στο ίδιο σώμα του σχεδίου νόμου. Και ναι μεν, κύριε Υπουργέ, είπατε ότι έγινε μια κωδικοποίηση, αλλά θεωρώ ότι αυτό θα σας δυσκολέψει και ότι άμεσα θα αρχίσουν να έρχονται τροπολογίες επί των τροπολογιών.</p>
          <p>Γι’ αυτό κι εμείς στο πρώτο σχέδιο νόμου που φέραμε για τον οργανισμό το είχαμε όχι τόσο αναλυτικά όπως έχετε με τις διευθύνσεις. Εμείς θεωρούμε ότι ο νόμος αυτός πρέπει να είναι ένας νόμος-πλαίσιο και το γεγονός ότι δεν το διατηρείτε αυτό θα δυσκολέψει την εφαρμογή του νόμου, αυτή είναι η εκτίμησή μας, αφού δεν θα λειτουργεί ως νόμος-πλαίσιο, με αλληλοεπικαλυπτόμενες αρμοδιότητες και λεπτομέρειες και μάλιστα πολλές τεχνικού χαρακτήρα.</p>
          <p>Το δεύτερο σημείο που είχαμε τη διαφορά και τοποθετηθήκατε και εσείς στις επιτροπές είναι για τη συγχώνευση των πολιτικών διευθύνσεων, που θεωρούμε ότι σαν αποτέλεσμα θα έχει την υποβάθμιση της πολιτικής για διμερείς σχέσεις με σημαντικές χώρες, όπως ανέφερα τη Γερμανία, τη Γαλλία και την Ιταλία που ήταν ξεχωριστά, την Κίνα επίσης και τη Λατινική Αμερική που μπαίνει στη διεύθυνση με τις Ηνωμένες Πολιτείες.</p>
          <p>Θεωρούμε ότι ενώ συγχωνεύονται λανθασμένα οι πολιτικές διευθύνσεις, πολλαπλασιάζονται χωρίς λόγο οι διευθύνσεις στρατηγικού συντονισμού, με σημαντικές επικαλύψεις. Η αναγκαία γενική θεώρηση μιας ευρύτερης περιοχής μπορεί να καλυφθεί με καλή συνεννόηση, συνεργασία και συντονισμό των πολιτικών διευθύνσεων και δεν μπορεί να είναι δικαιολογία υποβάθμισης της πολιτικής ιδιαίτερων διμερών σχέσεων. Ο προτεινόμενος οργανισμός θα πρέπει να δημιουργεί τις προϋποθέσεις ανάπτυξης συνεργιών μεταξύ των υπηρεσιών χωρίς επικαλύψεις και χωρίς απώλειες στο προβλεπόμενο προς υλοποίηση έργο και αποτελεσματικής αξιοποίησης των πόρων του Υπουργείου.</p>
          <p>Άλλο σημείο: Η Γενική Γραμματεία Ευρωπαϊκών Υποθέσεων καταργείται και οι αρμοδιότητές της περιέρχονται επιβαρυντικά στον υπηρεσιακό γενικό γραμματέα, ο οποίος είναι με πολιτικές, ειδικές και οικονομικές διευθύνσεις, με έναν τεράστιο φόρτο αρμοδιοτήτων.</p>
          <p>Επίσης, υποβαθμίζεται η Γενική Γραμματεία Απόδημου Ελληνισμού με τη μετατροπή της σε μία διεύθυνση και την υπαγωγή της σε μία γενική γραμματεία με τη δημόσια διπλωματία, τη θρησκευτική και πολιτιστική διπλωματία και τις προξενικές αρχές. Η συγχώνευση αυτή καθιστά αναποτελεσματική και προβληματική την άσκηση πολιτικής σε όλα τα πεδία που αναφέρονται, όχι μόνο για τη Γενική Γραμματεία Απόδημου Ελληνισμού. Ως παράδειγμα εδώ αναφέρω την αδυναμία λειτουργικής ένταξης και προσαρμογής του κλάδου Συμβούλων και Γραμματέων Επικοινωνίας στον οργανισμό, που θα μπορούσε να αποτελέσει ένα δυναμικό σχήμα οργάνωσης της νέας εξωστρεφούς δραστηριότητας της δημόσιας διπλωματίας.</p>
          <p>Δεν συμφωνούμε με την κατάργηση της αυτονομίας της Γενικής Γραμματείας Απόδημου Ελληνισμού και τη μεταφορά στην προ του 1983 λογική, ιδιαίτερα, κύριε Υπουργέ, που έχουμε ψηφισμένο αυτήν τη στιγμή τον νόμο για την άσκηση του εκλογικού δικαιώματος των εκτός της ελληνικής επικράτειας εκλογέων στους τόπους διαμονής τους, έστω και αν δεν ανταποκρίνεται σε αυτά, που είχαν ζητήσει οι ομογενείς, και έχουμε την επαναλειτουργία του ΣΑΕ, που είχε σχεδιαστεί από την Κυβέρνησή μας το 2019 και έρχεται για ψήφιση με το σημερινό νομοσχέδιο.</p>
          <p>Συμφωνούμε με τις διατάξεις για το ΣΑΕ και ευχαριστούμε και για τη συμπλήρωση στο νομοσχέδιο με τις νομοτεχνικές που είχατε, κύριε Υπουργέ. Ωστόσο πιστεύω ότι η έλλειψη ώσμωσης με την ομογένεια αυτήν τη στιγμή και ειδικά για το συγκεκριμένο νομοσχέδιο πιθανόν να τις καταστήσει ανενεργούς, εφόσον δεν σχεδιαστούν και υλοποιηθούν δράσεις διακομματικές, κατά την άποψή μας, όπως και οι ειδικές συνεδριάσεις, κύριε Υπουργέ, που πρέπει να κάνετε με την Επιτροπή Άμυνας και Εξωτερικής Πολιτικής, αλλά και τη Μόνιμη Ειδική Επιτροπή Ελληνισμού της Διασποράς.</p>
          <p>Άλλο σημείο: Ο στρατηγικός σχεδιασμός και η διεθνής πρακτική δείχνουν την ανάγκη ίδρυσης Συμβουλίου Εθνικής Ασφαλείας. Σχετική διάταξη περιλαμβανόταν στο σχέδιο νόμου του 2019 που είχαμε καταρτίσει. Είναι ένας σύγχρονος θεσμός που έχει υιοθετηθεί από πολλές χώρες και αποτελεί κρίσιμο ζήτημα για τη χώρα όσον αφορά τη στρατηγική ασφάλειάς της. Τονίζουμε ξανά, κύριε Υπουργέ, ότι δεν αρκεί μόνο να υπάρχει Σύμβουλος Εθνικής Ασφάλειας, δεν αρκεί και το Γραφείο Αμυντικών Θεμάτων.</p>
          <p>Ο υπό διαβούλευση οργανισμός του ΥΠΕΞ δεν περιέχει καμμία πρόταση για τη βελτίωση του τρόπου λειτουργίας και στελέχωσης των γενικών προξενείων, των προξενείων και των προξενικών γραφείων των πρεσβειών μας, της εξωτερικής μας υπηρεσίας, με στόχο τη μετάβασή τους στην ψηφιακή εποχή και στην τεχνοδιπλωματία.</p>
          <p>Δεν συμφωνούμε με την κατάργηση της Μεταφραστικής Υπηρεσίας με τον τρόπο μάλιστα που γίνεται στο παρόν νομοσχέδιο. Το πώς σκεφτόμαστε και την πρότασή μας την έχουμε αναλυτικά στο άρθρο 32 που καταθέσαμε τον Απρίλιο του 2019. Αναγνωρίζουμε την αναγκαιότητα για συνολική ρύθμιση του αντικειμένου της μετάφρασης, αλλά δεν είναι όμως μόνο αρμόδιο το ΥΠΕΞ και χρήζει συνολικής αντιμετώπισης.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)</scene>
        <speech by="xaralampos_athanasiou" eId="debate_2021-02-26_speech_101">
          <from>Χαράλαμπος Αθανασίου</from>
          <p>Ευχαριστώ πολύ, κύριε Αμανατίδη.</p>
          <p>Κυρίες και κύριοι συνάδελφοι, έχει τεθεί θέμα παρεμπίπτοντος ζητήματος, σύμφωνα με το άρθρο 67 του Κανονισμού της Βουλής, από τον Κοινοβουλευτικό Εκπρόσωπο του ΣΥΡΙΖΑ, εκπροσωπώντας τον Πρόεδρο της Κοινοβουλευτικής Ομάδας, κατά πάγια πρακτική. Είναι ρητή η διάταξη για τους Προέδρους, αλλά  καλύπτονται -το έχουμε ξανακάνει- οι Κοινοβουλευτικοί Εκπρόσωποι.</p>
          <p>Κύριε Κατρούγκαλε, έχετε τον λόγο για να αναπτύξετε το παρεμπίπτον ζήτημά σας.</p>
        </speech>
        <speech by="georgios_katrougkalos" eId="debate_2021-02-26_speech_102">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Σας ευχαριστώ πολύ, κύριε Πρόεδρε, που επανεξετάσατε τη στάση σας και μου δίνετε τη δυνατότητα να αναπτύξω το παρεμπίπτον, όπως προβλέπει ο Κανονισμός. Και βλέπω και στην Αίθουσα τον Πρόεδρο της Βουλής, προφανώς παρακολούθησε τη συζήτηση και τον ευχαριστώ που ήρθε.</p>
        </speech>
        <speech by="xaralampos_athanasiou" eId="debate_2021-02-26_speech_103">
          <from>Χαράλαμπος Αθανασίου</from>
          <p>Κύριε Κατρούγκαλε, μισό λεπτό, να το εξηγήσω. Αυτό προβλέπεται ότι γινόταν γραπτά, όπως είπαμε, από δύο Βουλευτές. Κατ’ εξαίρεση, κατ’ οικονομία, έχει ειπωθεί κατ’ επανάληψη πως ο Κοινοβουλευτικός Εκπρόσωπος μπορεί και προφορικά όπως οι Υπουργοί.</p>
          <p>Συνεχίστε.</p>
        </speech>
        <speech by="georgios_katrougkalos" eId="debate_2021-02-26_speech_104">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Ναι. Σας λέω λοιπόν ότι ακολουθούμε την ορθή κοινοβουλευτική πρακτική επ’ αυτού και σας ευχαριστώ που το κάνετε και να κρατήσουμε και το κλίμα στη διάσταση, που η πρωτοβουλία του Υπουργού να αποδεχθεί πολλές από τις προτάσεις της Αντιπολίτευσης με τις νομοτεχνικές βελτιώσεις, που εισήγαγε, προσανατόλισε εξ αρχής το Σώμα.</p>
          <p>Ήπια λοιπόν και νηφάλια πρέπει να εξετάσουμε το εξής ζήτημα: Το παρεμπίπτον ορίζεται στην ερμηνεία του άρθρου 72 του Κανονισμού, που λέει ότι ψηφοφορία με ονομαστική κλήση γίνεται όταν υποβληθεί αίτηση, που υπογράφεται από το ένα εικοστό των Βουλευτών. Εκφράσατε μία διαφορετική άποψη, λέγοντας ότι η νομοθετική πρωτοβουλία ανήκει στην κυβέρνηση. Επειδή δεν υπάρχει πολύς χρόνος, ρίξτε μια ματιά στο τι λέει το άρθρο 73 παράγραφος 1 του Συντάγματος. Το άρθρο 73 παράγραφος 1 του Συντάγματος λέει ότι δικαίωμα πρότασης νόμου, δικαίωμα νομοθετικής πρωτοβουλίας έχει η κυβέρνηση και η Βουλή. Δεν έχουμε, επομένως, τρόπο, και θα ήταν αντίθετο και στον κοινοβουλευτικό χαρακτήρα του πολιτεύματός μας αλλά και στη διάκριση των λειτουργιών, αν μπορούσε η κυβέρνηση, μη αποδεχόμενη να συζητηθεί μία πρόταση Βουλευτή, να ματαιώσει ακριβώς αυτήν την πρωτοβουλία, που κάθε μέλος της Βουλής έχει. Άλλο αν θα γίνει δεκτή. Η Βουλή με τη δική της διαδικασία και με τις πλειοψηφίες, που έχει θα τοποθετηθεί θετικά ή αρνητικά. Αλλά να μπορεί η κυβέρνηση να ματαιώνει το δικαίωμα κάθε Βουλευτή να θέσει προς συζήτηση ένα ζήτημα; Ορθά είπατε ότι υπάρχει μια πρακτική όλων αυτών των χρόνων, που είναι όμως αντισυνταγματική και πρέπει να διορθωθεί.</p>
          <p>Ως προς το επιχείρημα, που είπατε για τις δαπάνες -μισό λεπτό, γιατί πρέπει να σας απαντήσω με συγκεκριμένες διατάξεις του Συντάγματος- λέει ρητά το άρθρο 75 παράγραφος 2 του Συντάγματος -σας το διαβάζω κι αυτό- για την υποχρέωση να συνοδεύονται από έκθεση του Γενικού Λογιστηρίου όλα τα νομοθετήματα. Λέει ρητά για τις τροπολογίες. Το ίδιο ισχύει και για τις τροπολογίες, αν το ζητήσουν οι αρμόδιοι Υπουργοί. Άρα, βουλευτική τροπολογία μπορεί να εισαχθεί για συζήτηση και χωρίς να έχει παραπεμφθεί στο Γενικό Λογιστήριο και είναι στο χέρι αποκλειστικά και μόνο του Υπουργού να την παραπέμψει ή όχι.</p>
          <p>Τούτων δοθέντων, δεν νομίζω ότι πρέπει να συνεχίσουμε μία αντισυνταγματική και αντικοινοβουλευτική πρακτική, που βαραίνει όλες τις πλειοψηφίες, που έχουν περάσει, από το 1975 και πέρα –εγώ δεν το αρνιέμαι αυτό- και να μην καταλήξουμε στο ορθό, ότι κάθε Βουλευτής έχει δικαίωμα νομοθετικής πρωτοβουλίας και το δικαίωμά του αυτό δεν μπορεί να φαλκιδεύεται ή να υπονομεύεται από μία πρακτική που επιτρέπει στην κυβέρνηση να μπορεί να αποκλείει τη συζήτηση ενός θέματος, που τίθεται στο Σώμα.</p>
          <p>Σας ευχαριστώ, κύριε Πρόεδρε.</p>
        </speech>
        <speech by="xaralampos_athanasiou" eId="debate_2021-02-26_speech_105">
          <from>Χαράλαμπος Αθανασίου</from>
          <p>Ευχαριστώ πολύ. Εγώ δεν θα ξαναπώ τίποτα, τα έχω πει, δεν θέλω να ξαναμιλήσω. Το είπα και το επαναλαμβάνω με μία λέξη: Δεν έχουμε κυβερνώσα Βουλή.</p>
          <p>Αλλά εν πάση περιπτώσει, απόψεις είναι αυτές, άλλος Κοινοβουλευτικός Εκπρόσωπος θέλει να μιλήσει;</p>
        </speech>
        <speech by="andreas_loberdos" eId="debate_2021-02-26_speech_106">
          <from>ΑΝΔΡΕΑΣ ΛΟΒΕΡΔΟΣ</from>
          <p>Κύριε Πρόεδρε, μπορώ να έχω τον λόγο;</p>
        </speech>
        <speech by="xaralampos_athanasiou" eId="debate_2021-02-26_speech_107">
          <from>Χαράλαμπος Αθανασίου</from>
          <p>Ορίστε, κύριε Λοβέρδο, αλλά σας παρακαλώ, δεν βάλαμε ώρα στον προτείνοντα, οπότε δίνω δύο λεπτά στους Κοινοβουλευτικούς.</p>
        </speech>
        <speech by="andreas_loberdos" eId="debate_2021-02-26_speech_108">
          <from>ΑΝΔΡΕΑΣ ΛΟΒΕΡΔΟΣ</from>
          <p>Κοιτάξτε, πρακτικά η συζήτηση έχει λήξει, αφού το Προεδρείο πήρε τη θέση που πήρε και η Πλειοψηφία παίρνει τη θέση που παίρνει. Αλλά έχετε άδικο στην επιχειρηματολογία σας από συνταγματικής πλευράς. Εγώ αυτό θα τονίσω και τίποτε περισσότερο, γιατί το να συζητάμε μη πρακτικά θέματα δεν νομίζω ότι έχει κανένα νόημα σε αυτήν τη φάση.</p>
          <p>Στην Αναθεώρηση του Συντάγματος ή σε αυτό που μου λέει ο κ. Κεγκέρογλου τώρα, ότι στη Διάσκεψη Προέδρων όλοι, δηλαδή κι εσείς, έχετε πει ότι θα το δείτε αυτό το θέμα και άρα το βλέπουμε αυτό το θέμα, είτε αλλάζοντας τον Κανονισμό είτε ερμηνεύοντας τον Κανονισμό. Και όταν λέτε ότι θα το δείτε το θέμα, πρέπει να το δείτε, όχι για να ξεμπερδεύετε τις συζητήσεις στις Διασκέψεις των Προέδρων.</p>
          <p>Υπάρχει θέμα εδώ. Διότι το άρθρο 26 του Συντάγματος κάνει σαφή τη διάκριση των λειτουργιών με πρωτεύοντα τον ρόλο της Βουλής, προς θεού, χωρίς το πολίτευμα μας να είναι κυβερνώσα Βουλή. Το πολίτευμά μας είναι ένα αμιγώς κοινοβουλευτικό πολίτευμα, κι εδώ κάνετε λάθος. Το δεύτερο προκύπτει από το άρθρο 72, όπου και στην παράγραφο 1 και στην παράγραφο 2 και η όλη συζήτηση στην Επιτροπή Αναθεώρησης του Συντάγματος και στην Ολομέλεια υπογράμμιζε το γεγονός ότι και οι προτάσεις νόμου και συζητούνται και ψηφίζονται, κι είναι κακή η υπερδεκαετής πρακτική, που δεν θέλει να ψηφίζονται οι προτάσεις νόμου που καταθέτουν κόμματα ή Βουλευτές.</p>
          <p>Τέλος, κύριε Πρόεδρε, εκεί που έχετε δίκιο είναι στο άρθρο 74, όπου στην παράγραφο 4, πράγματι, του Συντάγματος ορίζεται ότι δεν εισάγεται τροπολογία υπουργική ή οποιαδήποτε άλλη χωρίς έκθεση του Γενικού Λογιστηρίου, αλλά εκεί, επειδή το έχω αντιμετωπίσει ως Βουλευτής το θέμα, γιατί έχω κάνει πρόταση νόμου με έκθεση του Γενικού Λογιστηρίου, είχα φροντίσει -επειδή το θέμα το ήξερα- πολλές εβδομάδες πριν να έχω κάνει το σχετικό αίτημα στο Γενικό Λογιστήριο και να έχω πάρει έκθεση. Η κυβέρνηση, οι Υπουργοί παίρνουν τις εγκρίσεις του Γενικού Λογιστηρίου και τις εκθέσεις σε ένα λεπτό, οι Βουλευτές καθυστερούν. Όταν το ξέρουν αυτό, φροντίζουν να έχουν κάνει νωρίτερα τις σχετικές τους παρεμβάσεις. Εκεί λοιπόν βρίσκω ένα σημείο δίκιου στη δική σας παρέμβαση.</p>
          <p>Όμως, δεν θεωρώ σωστό να επικαλείστε τον κ. Βούτση, για να μας πείτε τι; Ότι και οι προηγούμενοι τα κάνανε αυτά; Εντάξει, σωστό είναι, εγώ είπα ότι μετά τη Μεταπολίτευση κακώς ερμηνεύεται το Σύνταγμα και ο Κανονισμός έτσι, άρα και επί ΣΥΡΙΖΑ, και επί ΠΑΣΟΚ, και επί Νέας Δημοκρατίας. Το ζήτημα είναι αν θα συνεχίσουμε αυτήν την κακή πρακτική ή αν δεν θέλουμε να πέσουμε σε υπερβολές -διότι κι εδώ είχατε ένα μικρό δίκιο ότι μπορεί ο καθείς, κάθε μέρα, αν έχει δεκαπέντε Βουλευτές η Κοινοβουλευτική του Ομάδα, να καταθέτει και δέκα ονομαστικές βάσει δικών του τροπολογιών- μπορεί ο Κανονισμός με έναν τρόπο πανεύκολο να εξορθολογίσει αυτήν την πρακτική, που όμως είναι απαραίτητο να αλλάξει και να γίνει συνταγματικότερη.</p>
        </speech>
        <speech by="xaralampos_athanasiou" eId="debate_2021-02-26_speech_109">
          <from>Χαράλαμπος Αθανασίου</from>
          <p>Ευχαριστώ πολύ.</p>
          <p>Τον λόγο έχει ο κ. Παφίλης.</p>
        </speech>
        <speech by="athanasios_pafilis" eId="debate_2021-02-26_speech_110">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Ξέρετε, καμμιά φορά, ορισμένα πράγματα, ανεξάρτητα αν είναι σωστά ή όχι, παίρνουν κι έναν –να το πω χαλαρά- κωμικό τρόπο. Τώρα το θυμηθήκατε; Εμείς, παραδείγματος χάριν, λέγαμε, χωρίς να έχουμε καμμιά αυταπάτη, ότι δεν είναι δυνατόν να γίνονται δεκτές, ακόμα και για συζήτηση, τροπολογίες μόνο αν το θέλει η κυβέρνηση. Ούτε η συζήτηση δεν γίνεται στις τροπολογίες, πολύ περισσότερο η ψηφοφορία. Κι αυτό είναι απαράδεκτο, είναι απαράδεκτο και πολιτικά και διαδικαστικά. Στην πραγματικότητα, δηλαδή, έχεις ένα δικαίωμα να καταθέτεις τροπολογία, η οποία πάει άψαλτη άμα δεν συμφωνεί η Κυβέρνηση, όπως έχουν πάει εκατοντάδες από όλες τις κυβερνήσεις μέχρι τώρα. Και πάντα λέγαμε ότι πρέπει να αλλάξει αυτό. Ξαναλέω όμως, για να είμαστε και ουσιαστικοί, πως όταν η κυβέρνηση έχει πλειοψηφία, θα τη βάλει σε ψηφοφορία και θα απορριφθεί, θα γίνει το ίδιο δηλαδή. Ποια θα είναι η διαφορά; Ότι τουλάχιστον θα γίνει συζήτηση και θα τοποθετηθεί ο καθένας και αν χρειαστεί ονομαστική ψηφοφορία, αν χρειαζόταν να γίνει και είναι σοβαρή η τροπολογία, θα μπορεί να αλλάξει ίσως και να γίνει δεκτή κάποια τροπολογία, που μπορεί να συμφωνούν και Βουλευτές από άλλα κόμματα.</p>
          <p>Τώρα, πώς θα λυθεί αυτό; Θα το λύσουμε σήμερα; Δεν νομίζω ότι λύνεται σήμερα. Εμείς θέλουμε να λυθεί, δεν έχουμε κανένα πρόβλημα και το λέμε ευθέως. Αυτό χρειάζεται, όταν κάνουμε την τροποποίηση του Κανονισμού, να φέρουμε τα Πρακτικά και να δούμε τι λέει κάθε κόμμα και να δούμε ότι όταν είναι στην κυβέρνηση λέει άλλα και όταν είναι στην αντιπολίτευση λέει άλλα, όπως κι εσείς. Αυτό τους περιλαμβάνει όλους. Λέω ότι εμείς υποστηρίζουμε αυτήν την άποψη. Το θέμα είναι αν θα λυθεί σήμερα. Δεν θα λυθεί. Θα ψηφίσουμε, έχει πλειοψηφία η κυβέρνηση, θα το απορρίψει και ούτω καθεξής. Και δεν καταλαβαίνουμε όλη αυτή την προσπάθεια δημιουργίας εντυπώσεων.</p>
          <p>Γιατί δεν τα κάνατε εσείς, κύριε Κατρούγκαλε, όταν ήσασταν κυβέρνηση; Γιατί; Δεν μπορούσατε να το κάνετε αυτό το πολύ απλό πράγμα; Εμείς το έχουμε προτείνει πολλές φορές. Και για τις προτάσεις νόμου. Πότε και ποια κυβέρνηση εφαρμόζει τον Κανονισμό, που λέει ότι μία φορά τον μήνα συζητείται πρόταση της Αντιπολίτευσης, οποιουδήποτε κόμματος; Ποτέ! Από το 2009 μέχρι τώρα να έχει γίνει πέντε φορές, έξι; Και έχουν περάσει τόσα χρόνια.</p>
          <p>Επομένως, αν αυτά ισχύουν, ιδού η Ρόδος -όχι σήμερα- να κάτσουμε και στον Κανονισμό και αλλού να τα αντιμετωπίσουμε, χωρίς, όμως, να έχουμε αυταπάτες. Και αυτή η πρόταση που κάνει ο κ. Λοβέρδος για αυξημένη πλειοψηφία, είναι διπλής ανάγνωσης πιθανά, για να μην μπορεί ένας στους δεκαπέντε να κάνει «γυμναστική». Εμείς δεν είμαστε από αυτούς που κάνουν τέτοια, τουλάχιστον θεσμικά. Αν είναι ένα πολύ σοβαρό ζήτημα, βεβαίως και θα ζητήσεις ονομαστική ψηφοφορία. Αν το κάνεις τώρα για εντυπώσεις κ.λπ., ας πάρει κάθε κόμμα την πολιτική ευθύνη.</p>
        </speech>
        <speech by="xaralampos_athanasiou" eId="debate_2021-02-26_speech_111">
          <from>Χαράλαμπος Αθανασίου</from>
          <p>Θα μου επιτρέψετε να κάνω μία παρένθεση σε αυτό που είπε ο κ. Παφίλης.</p>
          <p>Όταν ανέλαβε ο Κυριάκος Μητσοτάκης Αρχηγός της αξιωματικής αντιπολίτευσης τον Μάρτιο του 2016, καταθέσαμε πρόταση για την ψήφο του απόδημου Ελληνισμού. Παρά τον Κανονισμό που έχει περιθώρια να γίνει, ουδέποτε εισήχθη. Συνεπώς, αν είναι να κάνουμε παρεμβάσεις στον Κανονισμό, να τις δώσουμε στον Πρόεδρο της Βουλής, να δούμε πώς θα γίνει και να αλλάξει κάποια διάταξη. Όμως, το γε νυν έχον, οι διατάξεις είναι όπως τις είπα. Βέβαια, τώρα δεν εκφράζω άποψη. Τα έχω πει.</p>
          <p>Ο κ. Μυλωνάκης έχει τον λόγο.</p>
        </speech>
        <speech by="antonios_mulonakis" eId="debate_2021-02-26_speech_112">
          <from>ΑΝΤΩΝΙΟΣ ΜΥΛΩΝΑΚΗΣ</from>
          <p>Ευχαριστώ, κύριε Πρόεδρε.</p>
          <p>Κύριε Πρόεδρε, άκουσα εδώ, σαν νέος Βουλευτής, μία κουβέντα, η οποία είναι απαράδεκτη, κατά την άποψή μου. «Κοινοβουλευτική πρακτική». Και δράττομαι της ευκαιρίας, επειδή είναι εδώ και ο κύριος Πρόεδρος της Βουλής, να ρωτήσω τι σημαίνει «κοινοβουλευτική πρακτική». Εάν κάτι είναι συνταγματικό, όπως είναι συνταγματικό το να κατατεθεί μία τροπολογία από μία Κοινοβουλευτική Ομάδα ή από έναν Βουλευτή ή μία πρόταση νόμου, θα πρέπει να συζητηθεί. Νομίζω ότι από την αρχή -και στις επιτροπές, κύριε Υπουργέ- το θέσαμε -το έθεσε ο κ. Λοβέρδος- και  συμφωνήσαμε ότι πρέπει να αλλάξουν τα κακώς κείμενα.</p>
          <p>Δεν περίμενα ποτέ από εσάς, κύριε Πρόεδρε, ειλικρινά -και ξέρετε πόσο σας υπολήπτομαι- από έναν έγκριτο νομικό, να λέτε προηγουμένως, «ελάτε, κύριε Αμανατίδη, εγώ μιλάω τώρα και δεν θα ακούτε, δεν θα παίρνετε εντολές από τον Κοινοβουλευτικό σας Εκπρόσωπο». Τι είναι εδώ; Αποφασίζω και διατάσσω;</p>
          <p>Είπατε ότι ο κ. Μητσοτάκης είχε καταθέσει το 2016 πρόταση νόμου και δεν συζητήθηκε ποτέ. Η πρόταση νόμου της Ελληνικής Λύσης εδώ και δεκαέξι μήνες για να γίνει μία εξεταστική των πραγμάτων επιτροπή για τη Συμφωνία των Πρεσπών, που είναι κλειδωμένη στα συρτάρια της Βουλής, πότε θα γίνει; Πότε θα γίνουν αυτά τα πράγματα;</p>
          <p>Είπε, όμως, και ο κ. Παφίλης πάρα πολύ σωστά, πως όταν είναι κυβέρνηση κάποιος κάνει κατά το δοκούν, όταν γίνει αντιπολίτευση διαμαρτύρεται για αυτό το οποίο δεν έκανε αυτός.</p>
          <p>Αυτά νομίζω ότι πρέπει να αλλάξουν. Η νοοτροπία μας γενικότερα -και να την μεταφέρουμε και στον ελληνικό λαό- πρέπει να αλλάξει.</p>
          <p>Ευχαριστώ.</p>
        </speech>
        <speech by="xaralampos_athanasiou" eId="debate_2021-02-26_speech_113">
          <from>Χαράλαμπος Αθανασίου</from>
          <p>Η κ. Μπακαδήμα έχει τον λόγο και μετά ο κ. Μπουκώρος.</p>
        </speech>
        <speech by="foteini_mpakadima" eId="debate_2021-02-26_speech_114">
          <from>ΦΩΤΕΙΝΗ ΜΠΑΚΑΔΗΜΑ</from>
          <p>Σας ευχαριστώ πολύ, κύριε Πρόεδρε.</p>
          <p>Θα ξεκινήσω με αυτό ακριβώς που είπατε και εσείς, διαβάζοντας το κείμενο από την απόφαση του τότε Προέδρου της Βουλής, που έρχεται να το δείξει και αυτό ακριβώς που είπε και ο συνάδελφος, ο Θανάσης Παφίλης. Δυστυχώς, βλέπουμε -και εμείς το βλέπαμε ως τηλεθεατές παρακολουθώντας τη Βουλή, γιατί είμαι κι εγώ νέα Βουλευτής- ότι, πραγματικά, η διγλωσσία κάθε κόμματος είναι εξαιρετικά επιτυχημένη. Κανένα κόμμα, όταν είναι στην κυβέρνηση, δεν κάνει αυτό που ζητάει να γίνει από την επόμενη κυβέρνηση όταν αυτό βρεθεί στην αντιπολίτευση. Μπορούμε, νομίζω, να συμφωνήσουμε όλοι, ότι είναι μια κακή πρακτική που, δυστυχώς, έχει συνεχίσει η Νέα Δημοκρατία όλους αυτούς τους μήνες.</p>
          <p>Καταθέτουμε όλοι οι Βουλευτές και μεμονωμένα και σαν Κοινοβουλευτικές Ομάδες τροπολογίες που, πραγματικά, δεν τις μαθαίνει κανείς πέρα από τα γραφεία μας και από τις Υπηρεσίες της Βουλής όταν τις καταθέτουμε Είναι τροπολογίες που θα έπρεπε, αν μη τι άλλο, να μπορούν να τεθούν σε συζήτηση, γιατί μπορεί να συμφωνήσουμε να αλλάξουμε πράγματα και να βρούμε ένα μεγαλύτερο πεδίο συμφωνίας.</p>
          <p>Κάνουμε αυτή τη συζήτηση, δε, μία μέρα μετά τη συζήτηση που προκάλεσε ο Πρωθυπουργός, με πρωτοβουλία του, για τη δημοκρατία και το επίπεδο της ποιότητας του δημόσιου λόγου. Συζητάμε, λοιπόν, για ένα θέμα που θα πρέπει να αντιμετωπιστεί, που είναι βασικό θέμα δημοκρατίας, μία μέρα μετά τη χθεσινή συζήτηση και βλέπουμε ότι, πραγματικά, δεν μπορεί να λυθεί. Βέβαια, θα πρέπει να βρούμε τρόπο να το λύσουμε. Συμφωνώ κι εγώ πως δεν θα λυθεί τώρα. Όμως, δεν είναι δυνατόν να στερεί η Νέα Δημοκρατία από τους Βουλευτές και από τις Κοινοβουλευτικές Ομάδες τη νομοθετική τους λειτουργία.</p>
          <p>Αν αυτό θέλετε να κάνετε -γιατί αυτό προσπαθείτε να κάνετε, καταθέτουμε τροπολογίες που δεν συζητούνται καν, οι Υπουργοί πολλές φορές δεν κάνουν ούτε καν μία αναφορά είκοσι δευτερολέπτων σε αυτές, για να ξέρουμε τον λόγο για τον οποίο δεν γίνονται αποδεκτές- τότε είναι πολύ απλό: κλείστε τη Βουλή και ας έρχεται μόνο η Νέα Δημοκρατία να νομοθετεί και να συζητά τα νομοσχέδιά της. Αν θέλουμε, όμως, να έχουμε δημοκρατία και να λειτουργούμε όπως θα έπρεπε, θα πρέπει να καθίσουμε, πραγματικά, όλοι γύρω από ένα τραπέζι και να κάνουμε τις όποιες αλλαγές πρέπει να γίνουν, για να μπορούν να συζητούνται και οι προτάσεις νόμου των άλλων κομμάτων και οι βουλευτικές τροπολογίες. Διότι το θέμα είναι να μπορούμε να κάνουμε τη συζήτηση, δεν είναι να φτάσουμε στην ψηφοφορία χωρίς να έχει γίνει συζήτηση.</p>
          <p>Ευχαριστώ.</p>
        </speech>
        <speech by="xaralampos_athanasiou" eId="debate_2021-02-26_speech_115">
          <from>Χαράλαμπος Αθανασίου</from>
          <p>Κι εγώ ευχαριστώ.</p>
          <p>Κύριε Μπουκώρο, έχετε τον λόγο.</p>
        </speech>
        <speech by="xristos_mpoukoros" eId="debate_2021-02-26_speech_116">
          <from>ΧΡΗΣΤΟΣ ΜΠΟΥΚΩΡΟΣ</from>
          <p>Κύριε Πρόεδρε, καλό είναι όταν συζητάμε για διαδικαστικά ζητήματα -αν και οι διαδικασίες είναι η ψυχή του πολιτεύματός μας- να αποφεύγουμε τις ακραίες εκφράσεις.</p>
          <p>Η δική μας παράταξη, η οποία σεμνύνεται για τη σοβαρή της κοινοβουλευτική πορεία και πρακτική, υποστηρίζει ότι τέτοιου είδους ζητήματα, τα οποία φιλοδοξούν να αλλάξουν πάγια κοινοβουλευτική πρακτική δεκαετιών, δεν μπορεί να θάβονται ως παρεμπίπτοντα ζητήματα. Το κάθε κόμμα έχει τη δυνατότητα να προσφύγει στην Επιτροπή Κανονισμού της Βουλής και να κάνει τις προτάσεις, τις οποίες πιστεύει ως ορθές.</p>
          <p>Σήμερα, όμως, κύριε Πρόεδρε, κυρίως η Αξιωματική Αντιπολίτευση μου έδωσε το δικαίωμα να μιλήσω για ακραία υποκρισία από την ώρα που ο ίδιος ο πρώην Πρόεδρος της Βουλής επί της πλειοψηφίας ΣΥΡΙΖΑ τοποθετήθηκε ξεκάθαρα, δηλαδή, άλλα κάνουμε ως μειοψηφία, άλλα ως πλειοψηφία. Αυτό είναι μία ακραία υποκρισία. Μου δίνει, όμως, το δικαίωμα να μιλήσω και για άκρατη εντυπωσιοθηρία.</p>
          <p>Δεν θα τα κάνω, όμως, όλα αυτά για έναν μόνο λόγο, κύριε Πρόεδρε: σεβόμενος το καλό κλίμα, που δημιουργήθηκε στο πλαίσιο της επεξεργασίας του νομοσχεδίου. Έχουμε, όμως, να πούμε ορισμένα ζητήματα. Θα κατηγορήσω για εικονική αυτοκριτική την Αξιωματική Αντιπολίτευση, διότι παραδέχεται σήμερα μία λαθεμένη, κατά τα λεγόμενά της, πρακτική, την οποία είχε τη δυνατότητα να αλλάξει ως πλειοψηφία του Κοινοβουλίου. Και θα ήθελα να θέσω ορισμένα ερωτήματα:</p>
          <p>Σε περίπτωση που πάμε σε αλλαγή όχι με αυτή τη διαδικασία, αλλά με τις προβλεπόμενες διαδικασίες και στα αρμόδια όργανα του Κοινοβουλίου, αναρωτήθηκε κανείς εκ των συναδέλφων πώς θα αποφύγουμε τις μαξιμαλιστικές τροπολογίες, μαξιμαλιστικού περιεχομένου, σε ένα κυνήγι εντυπώσεων; Νομοθετική πρωτοβουλία, κατά την άποψή μας, κύριε Πρόεδρε, υπάρχει. Η κατάθεση της τροπολογίας γίνεται στο γραφείο τροπολογιών της Βουλής, μπαίνει στο σύστημα της Βουλής, που σημαίνει ότι λαμβάνει δημοσιότητα. Δεν υπάρχει πουθενά ρητά και απαράγραπτα η υποχρέωση του Υπουργού να κάνει δεκτή μία τροπολογία.</p>
          <p>Και είδαμε και μία αντίφαση σήμερα εδώ μέσα, κύριε Πρόεδρε. Είδαμε τον ισχυρισμό ότι την πρωτοβουλία για αποστολή στο Λογιστήριο του Κράτους μιας τροπολογίας, την έχει ο Υπουργός. Και αν η έκθεση του Λογιστηρίου του Κράτους είναι αποτρεπτική στο να δεχθεί ο Υπουργός την τροπολογία, τι γίνεται τότε, κυρίες και κύριοι συνάδελφοι; Θα έχουμε νομοθετική πρωτοβουλία δύο ταχυτήτων, αυτή που θα περνάει και θα ψηφίζεται υποχρεωτικά και αυτή που θα «κόβεται» στο Λογιστήριο του Κράτους;</p>
          <p>Θα έλεγα, σε γενικές γραμμές, ότι εμείς δεν είμαστε οι σοφότεροι όλων των Βουλευτών, που έχουν περάσει από αυτό το Κοινοβούλιο. Έχει δημιουργηθεί μια πρακτική και χρειάζεται σοβαρή συζήτηση για το αν πρέπει να αλλάξει αυτή η πρακτική και κυρίως ποιες θα είναι οι συνέπειες.</p>
          <p>Σας ευχαριστώ πολύ.</p>
        </speech>
        <speech by="xaralampos_athanasiou" eId="debate_2021-02-26_speech_117">
          <from>Χαράλαμπος Αθανασίου</from>
          <p>Τον λόγο τώρα για το παρεμπίπτον θέμα θα λάβει ο κύριος Υπουργός. Στη συνέχεια τον λόγο θα λάβει ο κύριος Πρόεδρος.</p>
          <p>Ορίστε, κύριε Υπουργέ, έχετε τον λόγο.</p>
        </speech>
        <speech by="georgios_dendias" eId="debate_2021-02-26_speech_118">
          <from>ΓΕΩΡΓΙΟΣ ΔΕΝΔΙΑΣ</from>
          <p>Κύριε Πρόεδρε, η Κυβέρνηση έχει αξιακά την αντίληψη ότι η Βουλή είναι το κυρίαρχο όργανο και κατά συνέπεια, εξ ορισμού είναι υπέρ της άποψης ότι κατά το δυνατόν πρέπει να διευρύνονται οι δυνατότητες συζητήσεως εντός Βουλής των Ελλήνων. Γι’ αυτό δεν υπάρχει καμμία αμφιβολία.</p>
          <p>Όμως, εδώ δεν συζητάμε γι’ αυτό. Συζητάμε για μια συγκεκριμένη παραδεδεγμένη διαδικασία, επί τη βάσει συγκεκριμένων διατάξεων του Κανονισμού της Βουλής.</p>
          <p>Δεν θέλω να επεκταθώ επαναλαμβάνοντας αυτά που λέτε. Κοιτάξτε τον Κανονισμό. Δεν θέλω να ξαναραδιάσω τα άρθρα.</p>
          <p>Οφείλω να πω ότι υπάρχει αιφνίδιο αίτημα αλλαγής όχι απλώς μιας μακράς πρακτικής. Η μακρά πρακτική δημιουργεί έθιμο και το έθιμο δημιουργεί δίκαιο -για να είμαστε συνεννοημένοι- δηλαδή είναι στις πηγές του δικαίου. Αυτό διδάσκεται στο πρώτο έτος όλων των νομικών σχολών των πανεπιστημίων του κόσμου. Το έθιμο δεν είναι κάτι καταδιωκτέο και απαράδεκτο.</p>
          <p>Όμως, πέραν αυτού, μια μακρά και ομοιόμορφη ερμηνεία, ανεξαρτήτως κόμματος, επιδιώκεται να ανατραπεί σε μια συζήτηση ενός οργανισμού, ενός Υπουργείου, οδηγώντας –θα μου επιτρέψετε να πω- την ιερόσυλη σκέψη ότι ίσως επιδιώκεται να δημιουργηθεί ένας ιδιόρρυθμος μηχανισμός –στις Ηνωμένες Πολιτείες, στη Γερουσία ονομάζεται «Filibuster»- της δυνατότητας της αντιπολίτευσης διά της διαρκούς συζήτησης να εμποδίσει το νομοθετικό έργο της κυβέρνησης. Διότι φανταστείτε στο παρόν νομοθέτημα σε κάθε άρθρο να κατατίθετο ένα αίτημα ονομαστικής ψηφοφορίας από την Αντιπολίτευση επί τροπολογίας δικής της επί του άρθρου, δηλαδή να έπρεπε η Βουλή πριν ψηφίσει –ας πάρουμε το παρόν νομοθέτημα- να κάνει τετρακόσιες ογδόντα οκτώ ονομαστικές ψηφοφορίες και συζητήσεις επί τετρακοσίων ογδόντα οκτώ προτάσεων της Αντιπολίτευσης. Αυτό θα αποτελούσε δημοκρατία, για να συνεννοηθούμε;</p>
          <p>Θα έλεγα, λοιπόν, το εξής: Μπορεί ο Κανονισμός ως είναι διατυπωμένος να έχει κενά, να το δεχτούμε. Υπάρχει η αρμόδια επιτροπή –το είπε ο κ. Μπουκώρος, ο Κοινοβουλευτικός μας Εκπρόσωπος- να υπάρξει το αίτημα, να το συζητήσουμε, να αλλάξουμε τον Κανονισμό. Δεν υπάρχει κανένα ζήτημα επ’ αυτού, αλλά η ιδιαίτερα ενδιαφέρουσα άποψη να ερμηνευθεί με διαφορετικό τρόπο ο Κανονισμός σε αυτή τη συνεδρίαση μετά από μια μακρά πρακτική δεκαετιών οφείλω να πω ότι μου κάνει μια μικρή εντύπωση και δεν μπορώ να συμφωνήσω.</p>
          <p>Ευχαριστώ πολύ, κύριε Πρόεδρε και κύριοι συνάδελφοι.</p>
        </speech>
        <speech by="xaralampos_athanasiou" eId="debate_2021-02-26_speech_119">
          <from>Χαράλαμπος Αθανασίου</from>
          <p>Και εγώ ευχαριστώ, κύριε Υπουργέ.</p>
          <p>Κύριε Πρόεδρε, έχετε τον λόγο.</p>
        </speech>
        <speech by="konstantinos_tasoulas" eId="debate_2021-02-26_speech_120">
          <from>ΚΩΝΣΤΑΝΤΙΝΟΣ ΤΑΣΟΥΛΑΣ</from>
          <p>Οφείλω να αποκαταστήσω μόνο ως προς το εξής τη μομφή ότι είναι αιφνιδιαστικό. Ο κ. Κατρούγκαλος δεν μας αιφνιδίασε. Είχε θέσει το θέμα, αλλά αυτό δεν οφείλει να το ξέρει ο κ. Δένδιας ή οι συνάδελφοι. Είχε θέσει το θέμα την Πέμπτη το μεσημέρι στη βαρύγδουπη, ως προς τον τίτλο της, Διάσκεψη των Προέδρων. Είχαμε κάνει μία προκαταρκτική συζήτηση επί του θέματος, απροετοίμαστη συζήτηση, γιατί εκεί ετέθη. Η πιο λογική εκδοχή απάντησης πάνω σε αυτό το ζήτημα που είχε θέσει από την Πέμπτη είχε να κάνει με το ότι αυτό αφορά σε τροποποίηση του Κανονισμού και θα πρέπει να το δούμε ως τροποποίηση του Κανονισμού.</p>
          <p>Τώρα ετέθη ως παρεμπίπτον και νομίζω πως δεν του αξίζει να εκμετρήσει το ζην αυτό το θέμα ως παρεμπίπτον, δεδομένου ότι ως θέμα Κανονισμού θα άξιζε τον κόπο να το ψάξουμε. Αλλά αφού έτσι επιλέγει η Αξιωματική Αντιπολίτευση, έτσι θα γίνει.</p>
          <p>Επί της ουσίας, όμως, γιατί ετέθη το θέμα; Δεν θεωρώ ότι αυτό επί δεκαετίες δεν ισχύει, επειδή έχουμε μία πρακτική λάθος ή μία συνθήκη του κοινοβουλευτισμού. Η γνώμη μου είναι ότι δεν ισχύει, επειδή δεν ισχύει, επειδή δεν προβλέπεται, πολύ απλά. Και δεν είναι θέμα διγλωσσίας ή βολέματος της εκάστοτε πλειοψηφίας, είναι θέμα -επειδή είναι τόσο λεπτό και έχει τόσες παραμέτρους και τόσες παρενέργειες που ετέθησαν και κάποιες άλλες που πιθανώς να μην τις σκεφτόμαστε τώρα- να το σκεφτούμε σοβαρά, να αναλάβουμε την ευθύνη και να προχωρήσουμε ή όχι σε τυχόν τροποποίηση του Κανονισμού. Αυτό, όμως, δεν λύνεται τώρα.</p>
          <p>Κύριε καθηγητά, μου θυμίσατε αυτό που γράφει ο «Βυζαντινός Άρχων, εξόριστος, στιχουργών». Δεν εννοώ ότι θέλω να σας δω εξόριστο, αλλά λέει αυτός ο έρημος, «κανείς καλύτερά μου δεν γνωρίζει πατέρας ή γραφάς ή τους κανόνας των συνόδων». Δεν είναι μόνο οι πατέρες και οι γραφές και οι κανόνες των συνόδων, είμαστε και πολιτικό Σώμα, κατ’ εξοχήν πολιτικό Σώμα, το οποίο δεν πρέπει να κλείσει, όπως ακούστηκε εδώ, «καλύτερα να κλείσει».</p>
          <p>Και πρέπει να ξέρετε, κυρία συνάδελφε, νέα συνάδελφε, ότι έχουμε φτύσει αίμα για να μην κλείσει η Βουλή. Πρέπει να το πω αυτό εδώ πέρα! Πρέπει να το πω αυτό εδώ πέρα!</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="konstantinos_tasoulas" eId="debate_2021-02-26_speech_121">
          <from>ΚΩΝΣΤΑΝΤΙΝΟΣ ΤΑΣΟΥΛΑΣ</from>
          <p>Ζούμε καθημερινά, γιατί δεν πρέπει για χίλιους δυο ουσιαστικούς και συμβολικούς λόγους να κλείσει η Βουλή. Και μην ξανακουστεί εδώ «καλύτερα να κλείσει η Βουλή», επειδή έχουμε μία διαφορά για το αν ισχύει ή δεν ισχύει η ονομαστική ψηφοφορία στις μη αποδεκτές τροπολογίες! Και πρέπει να ξέρετε ότι όλη η φροντίδα για τη ζωή σας, για την υγεία σας και για τη δημοκρατία είναι ένας ογκόλιθος άγχους τον οποίο πρέπει κάποτε να περιγράψουμε.</p>
          <p>Υπάρχει αμηχανία. Και αυτή η αμηχανία δεν καλύπτεται απολύτως από τις διατάξεις, δεν είμαστε προετοιμασμένοι για το να έρπει ο θάνατος γύρω μας στη χώρα και να ζούμε και να νομοθετούμε και να ελέγχουμε έτσι. Ξέρετε στη γαλλική εθνοσυνέλευση πώς γίνονται οι ονομαστικές ψηφοφορίες; Αν τολμούσε κανείς να το θέσει εδώ, θα γινόταν σάλος. Ψηφίζει κάθε Βουλευτής, παρών εκεί, για λογαριασμό του, και ψηφίζει και για λογαριασμό και άλλου ενός. Για φανταστείτε να γινόταν αυτό!</p>
          <p>Όμως, όλα αυτά δεν γίνονται και προσπαθούμε να είμαστε εντάξει. Σας το είπα σαν παράδειγμα της αμηχανίας, της κατανοητής και όχι αντιδημοκρατικής, της κατανοητής αμηχανίας η οποία υπάρχει προκειμένου να τηρηθεί η ισορροπία ανάμεσα στην εφαρμογή των κανόνων και στην προστασία της δημοκρατίας και στην προστασία της υγείας.</p>
          <p>Άρα, εδώ δεν έχουμε κάτι το οποίο εφαρμόζεται λάθος. Είναι κάτι που δεν ισχύει. Και προσέξτε, τι πάει να πει «τροπολογία που τυγχάνει πρότασης ονομαστικής ψηφοφορίας»; Αυτό δεν την αναβαθμίζει, δεν είναι προαγωγή θεσμική της τροπολογίας το ότι έχει ζητηθεί ονομαστική. Και οι άλλες οι τροπολογίες για τις οποίες δεν ζητείται ονομαστική είναι τροπολογίες, δεν είναι του πρωτοδικείου και η άλλη είναι του Αρείου Πάγου. Είναι ισοπαλείς αυτές οι τροπολογίες θεσμικά.</p>
          <p>Άρα, αν τυχόν θα πρέπει όλες, για τις οποίες ζητείται ονομαστική -παρά το ότι δεν γίνονται δεκτές- να τίθενται σε ψηφοφορία, θα πρέπει να τίθενται σε ψηφοφορία και οι άλλες για τις οποίες δεν ζητείται ονομαστική ψηφοφορία. Το θέμα δεν είναι τόσο απλό, όπως φαίνεται και δεν είναι θέμα τώρα ως παρεμπίπτον να λυθεί.</p>
          <p>Αφού, όμως, θελήσατε να λυθεί ως παρεμπίπτον, θα το λύσει η Ολομέλεια με τις διαδικασίες που έχει.</p>
        </speech>
        <speech by="georgios_katrougkalos" eId="debate_2021-02-26_speech_122">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Κύριε Πρόεδρε, θα ήθελα τον λόγο.</p>
        </speech>
        <speech by="andreas_loberdos" eId="debate_2021-02-26_speech_123">
          <from>ΑΝΔΡΕΑΣ ΛΟΒΕΡΔΟΣ</from>
          <p>Κύριε Πρόεδρε…</p>
        </speech>
        <speech by="konstantinos_tasoulas" eId="debate_2021-02-26_speech_124">
          <from>ΚΩΝΣΤΑΝΤΙΝΟΣ ΤΑΣΟΥΛΑΣ</from>
          <p>Εγώ, παρά ταύτα…</p>
          <p>Ακούστε, σας παρακαλώ, δεν σας διέκοψα. Γιατί μονολογείτε;</p>
        </speech>
        <speech by="xaralampos_athanasiou" eId="debate_2021-02-26_speech_125">
          <from>Χαράλαμπος Αθανασίου</from>
          <p>Μη διακόπτετε! Κάνετε διαλόγους τώρα και δεν αφήνετε τον Πρόεδρο να μιλήσει.</p>
        </speech>
        <speech by="konstantinos_tasoulas" eId="debate_2021-02-26_speech_126">
          <from>ΚΩΝΣΤΑΝΤΙΝΟΣ ΤΑΣΟΥΛΑΣ</from>
          <p>Είχα την ευκαιρία να μιλήσω, δεν μιλάω συχνά. Ζητάω την κατανόησή σας. Είναι θέμα Κανονισμού, δικαιούμαι να μιλήσω.</p>
        </speech>
        <speech by="andreas_loberdos" eId="debate_2021-02-26_speech_127">
          <from>ΑΝΔΡΕΑΣ ΛΟΒΕΡΔΟΣ</from>
          <p>Δεν σας διακόπτω!</p>
        </speech>
        <speech by="xaralampos_athanasiou" eId="debate_2021-02-26_speech_128">
          <from>Χαράλαμπος Αθανασίου</from>
          <p>Κύριε Λοβέρδο, σας παρακαλώ, τελειώσαμε, αφήστε τον κύριο Πρόεδρο να μιλήσει. Απαγορεύεται, υπάρχει στον Κανονισμό διάταξη με την οποία δεν επιτρέπονται οι συνομιλίες μεταξύ Βουλευτών.</p>
        </speech>
        <speech by="konstantinos_tasoulas" eId="debate_2021-02-26_speech_129">
          <from>ΚΩΝΣΤΑΝΤΙΝΟΣ ΤΑΣΟΥΛΑΣ</from>
          <p>Άρα, κατά την γνώμη μου -τοποθετούμαι επί του παρεμπίπτοντος- δεν υφίσταται το θέμα, δεν προβλέπεται, δεν είναι τέτοιο θέμα και ας αποφασίσει η Ολομέλεια με τις διαδικασίες που αποφασίζουμε αυτό τον καιρό.</p>
          <p>Παρά ταύτα, επειδή ετέθη στη Διάσκεψη των Προέδρων, δεν παύει να μας απασχολεί, αλλά δεν είναι -κατά τη γνώμη μου- θέμα το οποίο θα έπρεπε να λυθεί σήμερα -σώνει και καλά- για λόγους που δεν μπορώ να φανταστώ.</p>
        </speech>
        <speech by="xaralampos_athanasiou" eId="debate_2021-02-26_speech_130">
          <from>Χαράλαμπος Αθανασίου</from>
          <p>Σας ευχαριστούμε, κύριε Πρόεδρε.</p>
        </speech>
        <speech by="georgios_katrougkalos" eId="debate_2021-02-26_speech_131">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Κύριε Πρόεδρε, θα ήθελα τον λόγο.</p>
        </speech>
        <speech by="xaralampos_athanasiou" eId="debate_2021-02-26_speech_132">
          <from>Χαράλαμπος Αθανασίου</from>
          <p>Όχι, σας παρακαλώ, δεν έχουμε προσωπικό τώρα, σας παρακαλώ, όχι, τελείωσε.</p>
        </speech>
        <speech by="georgios_katrougkalos" eId="debate_2021-02-26_speech_133">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Όχι, δεν είναι προσωπικό, κύριε Πρόεδρε. Αποσύρω το αίτημα.</p>
        </speech>
        <speech by="xaralampos_athanasiou" eId="debate_2021-02-26_speech_134">
          <from>Χαράλαμπος Αθανασίου</from>
          <p>Α, αποσύρετε το αίτημα;</p>
        </speech>
        <speech by="georgios_katrougkalos" eId="debate_2021-02-26_speech_135">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Θέλω να ανταποκριθώ στην πολύ σοβαρή, εμπεριστατωμένη και ήπια τοποθέτηση του Προέδρου. Από τη στιγμή που δέχεται ότι αυτό το ζήτημα θα εξεταστεί για να λυθεί θεσμικά, εγώ αποσύρω το αίτημα του παρεμπίπτοντος.</p>
          <p>Όσον αφορά τα άλλα ζητήματα, προφανώς δεν θα επεκταθώ. Απλώς επειδή και εγώ συμμερίζομαι την αγάπη του Προέδρου για τον Καβάφη, ο δεύτερος στίχος του ποιήματος «Βυζαντινός Άρχων» σηματοδοτεί ακριβώς αυτό που θα κάνουμε ως Αξιωματική Αντιπολίτευση σε όλα τα ζητήματα που αφορούν τη δημοκρατία και τον κοινοβουλευτισμό. Λέει, λοιπόν, αυτός ο στίχος: «Στα σοβαρά πράγματα ήμουν, ήμασταν πάντοτε επιμελέστατοι και θα επιμείνουμε…».</p>
          <p>Σας ευχαριστώ, κύριε Πρόεδρε.</p>
        </speech>
        <speech by="foteini_mpakadima" eId="debate_2021-02-26_speech_136">
          <from>ΦΩΤΕΙΝΗ ΜΠΑΚΑΔΗΜΑ</from>
          <p>Κύριε Πρόεδρε, θα ήθελα τον λόγο.</p>
        </speech>
        <speech by="xaralampos_athanasiou" eId="debate_2021-02-26_speech_137">
          <from>Χαράλαμπος Αθανασίου</from>
          <p>Ορίστε, κυρία Μπακαδήμα, έχετε τον λόγο και εσείς, εφόσον έχουμε δευτερολογία στα παρεμπίπτοντα.</p>
        </speech>
        <speech by="foteini_mpakadima" eId="debate_2021-02-26_speech_138">
          <from>ΦΩΤΕΙΝΗ ΜΠΑΚΑΔΗΜΑ</from>
          <p>Κύριε Πρόεδρε, θα μιλήσω ένα λεπτό επί προσωπικού.</p>
          <p>Για να είναι σαφές αυτό που είπα, γιατί θεωρώ ότι ίσως ο κύριος Πρόεδρος δεν το κατάλαβε, θα ήθελα να πω το εξής. Κύριε Πρόεδρε, ειλικρινά ξέρετε πόσο σας σέβομαι. Αυτό που είπα δεν είναι να κλείσει η Βουλή, αλλά ότι θα πρέπει να κάνουμε μία δημοκρατική συζήτηση και να μην στερείται το δικαίωμα από τους Βουλευτές να νομοθετούν και να καταθέτουν προτάσεις.</p>
          <p>Ξέρετε πολύ καλά ότι ο αγώνας απέναντι στην πανδημία είναι ένας αγώνας τον οποίο δίνουμε όλοι και όλοι προσπαθούμε να δούμε πώς θα μπορέσουμε να επανέλθουμε στην κανονικότητά μας το συντομότερο δυνατό. Όμως, πρέπει να δούμε πώς θα μπορέσουμε να νομοθετούμε και όχι να πλαισιώνουμε την Κυβέρνηση όταν εκείνη νομοθετεί.</p>
          <p>Σας ευχαριστώ.</p>
        </speech>
        <speech by="xaralampos_athanasiou" eId="debate_2021-02-26_speech_139">
          <from>Χαράλαμπος Αθανασίου</from>
          <p>Κι εγώ ευχαριστώ, κυρία Μπακαδήμα.</p>
          <p>Ανεξαρτήτως του ότι, όπως διεφάνη από τους Κοινοβουλευτικούς Εκπροσώπους, το αίτημα θα απερρίπτετο, χαιρόμαστε που το αποσύρετε, κύριε Κατρούγκαλε, ώστε να το συζητήσουμε και στη Διάσκεψη των Προέδρων και στη Βουλή. Ωστόσο, εγώ πιστεύω ότι οι διατάξεις είναι σοφές ως έχουν και έχουν ασφαλιστικές δικλείδες.</p>
          <p>Τον λόγο έχει τώρα ο ειδικός αγορητής του Κινήματος Αλλαγής κ. Λοβέρδος.</p>
        </speech>
        <speech by="andreas_loberdos" eId="debate_2021-02-26_speech_140">
          <from>ΑΝΔΡΕΑΣ ΛΟΒΕΡΔΟΣ</from>
          <p>Ευχαριστώ, κύριε Πρόεδρε.</p>
          <p>Κύριε Πρόεδρε, πριν ξεκινήσω, θέλω να πω στον κύριο Πρόεδρο της Βουλής ότι εμείς ήμασταν ένα από τα κόμματα που από τον Μάρτιο υποστηρίζαμε σθεναρά ότι η Βουλή δεν κλείνει ποτέ, ούτε και σε περιβάλλον και σε συνθήκες πολέμου. Συνεπώς, από τη δική μας πλευρά και με τις δικές μας δυνάμεις έχουμε συμβάλει στο να είναι ανοιχτή η Βουλή και να επιτελεί τον ρόλο της.</p>
          <p>Όμως, επειδή ζούμε σε συνθήκες πανδημίας, ο Πρόεδρος της Βουλής έπρεπε να είχε φροντίσει να εμβολιαστούν οι Κοινοβουλευτικοί Εκπρόσωποι και το Προεδρείο της Βουλής και όχι να είναι η κατάσταση, όπως είναι σήμερα.</p>
        </speech>
        <speech by="theodora_mpakogianni" eId="debate_2021-02-26_speech_141">
          <from>ΘΕΟΔΩΡΑ ΜΠΑΚΟΓΙΑΝΝΗ</from>
          <p>Εμείς οι υπόλοιποι…(δεν ακούστηκε)</p>
        </speech>
        <speech by="andreas_loberdos" eId="debate_2021-02-26_speech_142">
          <from>ΑΝΔΡΕΑΣ ΛΟΒΕΡΔΟΣ</from>
          <p>Εμείς οι υπόλοιποι ας πάρουμε τη σειρά μας. Θα έπρεπε να έχουν εμβολιαστεί τουλάχιστον οι άνθρωποι που είναι κάθε μέρα εδώ. Και αυτό δεν το έλεγα όσο καιρό ήμουν εγώ Κοινοβουλευτικός Εκπρόσωπος, ακριβώς για να μου μη αντιτάξει κανείς το επιχείρημα ότι το λέω για τον εαυτό μου. Όμως, το λέω για τους συναδέλφους μου, που είναι κάθε μέρα εδώ από το πρωί μέχρι το βράδυ, όπως ήμουν κι εγώ εδώ, αλλά και το Προεδρείο της Βουλής. Ο Πρόεδρος της Βουλής θα έπρεπε να το έχει δει αυτό.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής, κ. ΑΠΟΣΤΟΛΟΣ ΑΒΔΕΛΑΣ)</scene>
        <speech by="nikolaos-georgios_dendias" eId="debate_2021-02-26_speech_143">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Ναι.</p>
        </speech>
        <speech by="andreas_loberdos" eId="debate_2021-02-26_speech_144">
          <from>ΑΝΔΡΕΑΣ ΛΟΒΕΡΔΟΣ</from>
          <p>Μακάρι. Χαίρομαι πολύ για αυτό.</p>
          <p>Είναι μια αναγκαία αλλαγή. Μακάρι να γίνει. Θα δούμε τι θα φέρετε.</p>
          <p>Σημειωτέον, εγώ αγορεύω, αλλά δεν έχω δει τις προσθήκες και τις βελτιώσεις που κάνατε το πρωί. Δεν τις έχουμε πάρει. Εγώ, τουλάχιστον, δεν τις πήρα και θα ήθελα να τις χρησιμοποιήσω. Ίσως γίνει το απόγευμα αργά στη δευτερολογία μου, αφού τις δω. Έτσι δεν μπορώ να ξέρω εάν το άρθρο 1, έτσι όπως το αλλάζετε, πραγματικά γίνεται αυτό που έχει ανάγκη το σχέδιο νόμου και αν η απάλειψη της λέξης «αποτελεσματική», «αποτελεσματικό» -δεν ξέρω πώς το είπατε- διορθώνει την εσφαλμένη διατύπωση του άρθρου 1.</p>
          <p>Σχετικά με την Ειδική Νομική Υπηρεσία, έχουν θέσει οι άνθρωποι ένα πάρα πολύ σοβαρό θέμα. Θέλω σας παρακαλώ να δείτε τη σχετική ορολογική διατύπωση. Άλλο είναι ο νομικός σύμβουλος επιστήμονας, που απασχολείται στην Ειδική Νομική Υπηρεσία και άλλο φυσικά ένας δικηγόρος, που θα προσλάβετε για τη διεκπεραίωση μιας υποθέσεως.</p>
          <p>Τέλος για τους μεταφραστές, η παρέμβαση που έχουν κάνει οι άνθρωποι και έχουν δώσει με την τροπολογία τους μια αφορμή να σκεφθείτε αφορά τους υπηρετούντες με σύμβαση αορίστου χρόνου, ώστε να εξομοιωθούν με το υπόλοιπο προσωπικό. Αυτό συνταγματικώς επιτρέπεται. Το ξέρετε πάρα πολύ καλά. Δεν είναι εκείνοι οι οποίοι έχουν σύμβαση έργου και μετατρέπεις τη σύμβασή τους κατά την πρακτική της Νέας Δημοκρατίας πριν το 2009 σε σύμβαση αορίστου χρόνου. Αυτό απαγορεύεται πια. Είναι οι υπηρετούντες σε θέσεις αορίστου χρόνου, που ζητούν εξομοίωση με τους υπολοίπους στη νέα σας υπηρεσία.</p>
          <p>Τέλος, ο ΣΥΡΙΖΑ πρέπει να σκεφτεί πολύ καλά την πρόταση που έχει κάνει για το Άγιο Όρος και τα οικονομικά του. Αν νομίζει ότι με αυτόν τον τρόπο βοηθάει, κάνει λάθος. Πρέπει να το σκεφτεί. Δεν ξέρω αν τελικά κατέθεσε τη σχετική τροπολογία, αλλά άκουσα τον κ. Αμανατίδη να αναγορεύει στη δεύτερη ανάγνωση της Διαρκούς Επιτροπής και η προσέγγισή του είναι λάθος και πρέπει να το ξαναδεί</p>
          <p>Κυρίες και κύριοι, κλείνω με την εξής φράση: Όταν εισάγεται ένα σχέδιο νόμου, που υποτίθεται κάνει μεταρρυθμίσεις, ένα σοβαρό κόμμα της αντιπολίτευσης το εξετάζει από αυτήν τη σκοπιά. Το εξετάσαμε από αυτήν τη σκοπιά. Είδαμε ότι στα κορυφαία θέματα που εμπεριέχει, δεν εισάγει τις απαραίτητες θεσμικές αλλαγές που συνηθίζεται να τις λέμε «μεταρρυθμίσεις». Συνεπώς, για εμάς είναι μονόδρομος να το καταψηφίσουμε επί της αρχής.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα του Κινήματος Αλλαγής)</scene>
        <speech by="apostolos_abdelas" eId="debate_2021-02-26_speech_145">
          <from>Απόστολος Αβδελάς</from>
          <p>Ευχαριστούμε πολύ, κύριε Λοβέρδο.</p>
          <p>Καλημέρα σας και από εμένα. Υγεία σε όλους, γιατί σήμερα συμπληρώνουμε έναν χρόνο από το πρώτο κρούσμα. Μέσα από την καρδιά μου υγεία.</p>
          <p>Κύριε Υπουργέ, έχετε ανακοινώσει από ότι είδα τις νομοτεχνικές. Να τις καταθέσετε, για να βοηθήσουμε τους συναδέλφους, αν είστε έτοιμος και αν έχετε την καλοσύνη.</p>
        </speech>
        <speech by="nikolaos-georgios_dendias" eId="debate_2021-02-26_speech_146">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Είναι στη Γενική Γραμματεία, κύριε Πρόεδρε. Εμείς τις έχουμε καταθέσει από το πρωί.</p>
        </speech>
        <speech by="apostolos_abdelas" eId="debate_2021-02-26_speech_147">
          <from>Απόστολος Αβδελάς</from>
          <p>Πολύ ωραία.</p>
          <p>Τον λόγο έχει ο Κοινοβουλευτικός Εκπρόσωπος από το Κομμουνιστικό Κόμμα Ελλάδας, ο κ. Νικόλαος Παπαναστάσης.</p>
        </speech>
        <speech by="nikolaos_papanastasis" eId="debate_2021-02-26_speech_148">
          <from>ΝΙΚΟΛΑΟΣ ΠΑΠΑΝΑΣΤΑΣΗΣ</from>
          <p>Ευχαριστώ, κύριε Πρόεδρε.</p>
          <p>Το Κομμουνιστικό Κόμμα τοποθετήθηκε στην επιτροπή για την οργάνωση και τη λειτουργία του Υπουργείου Εξωτερικών. Έθεσε ουσιαστικά ζητήματα τόσο για τη βασική κατεύθυνση του νομοσχεδίου, όσο και για δεκάδες άρθρα, που το συναποτελούν και στηρίζει τα αιτήματα των εργαζομένων.</p>
          <p>Το επαναλαμβάνουμε και σήμερα. Θεωρούμε αδικαιολόγητη τη μείωση οργανικών θέσεων των διπλωματικών υπαλλήλων και σημειώνουμε επίσης ότι είναι προκλητική η διαιώνιση του χρόνιου προβλήματος της ανύπαρκτης ή λειψής ασφαλιστικής κάλυψης των ίδιων και πολύ περισσότερο των οικογενειών τους κατά τη διάρκεια της υπηρεσίας των διπλωματικών υπαλλήλων στις πρεσβείες και τα προξενεία στο εξωτερικό, ιδιαίτερα στα κράτη εκτός Ευρωπαϊκής Ένωσης.</p>
          <p>Διεκδικούμε την άμεση επίλυση αυτού του προβλήματος, το οποίο έχουμε θέσει σε όλες τις κυβερνήσεις. Σημειώνουμε ότι είναι επικίνδυνες οι διατάξεις του νομοσχεδίου, που προβλέπουν τη χειραγώγηση των εργαζομένων μέσω του μηχανισμού της λεγόμενης αξιολόγησης με κριτήρια σκοπιμότητας και ενσωμάτωσης στην αντιλαϊκή στρατηγική. Επισημαίνουμε ότι είναι απαράδεκτη η διάταξη για το δευτεροβάθμιο πειθαρχικό συμβούλιο και στηρίζουμε τις θέσεις των εργαζομένων.</p>
          <p>Είναι γεγονός πως δεν υπάρχει καμμία λογική βάση για τη διάλυση της Μεταφραστική Υπηρεσίας και στηρίζουμε το αίτημα των μεταφραστών για τη λειτουργία της.</p>
          <p>Το νομοσχέδιο αναφέρεται επίσης στο Συμβούλιο Απόδημου Ελληνισμού. Είπαμε και στην επιτροπή ότι το Κομμουνιστικό Κόμμα διατηρεί πολύχρονες και ουσιαστικές σχέσεις με τους Έλληνες μετανάστες εργαζόμενους στο εξωτερικό. Θέλουμε να σημειώσουμε ότι η Κυβέρνηση της Νέας Δημοκρατίας, όπως και οι προηγούμενες, σ’ αυτό το θέμα είναι ανεπανόρθωτα εκτεθειμένες. Δεν τους καίγεται καρφί για τα οξυμένα προβλήματα των μεταναστών, των αποδήμων και ιδιαίτερα των νέων που πήραν τον δρόμο της ξενιτιάς για να αναζητήσουν δουλειά και να ξεφύγουν από την ανεργία. Μιλάμε ακόμα για στοιχειώδη δικαιώματα, όπως αυτό για τη μόρφωση των παιδιών τους.</p>
          <p>Γίνεται συζήτηση για το Συμβούλιο Απόδημου Ελληνισμού, το ΣΑΕ. Μπορούμε να φέρουμε παραδείγματα καταγγελιών από τους Έλληνες μετανάστες για τον ρόλο του ως κυβερνητικού ψηφοθηρικού μηχανισμού. Στην πράξη οι ήδη υποβαθμισμένες ελληνικές κοινότητες και οι ομοσπονδίες τους υποκαθίστανται από διάφορες οργανώσεις, οικονομικά λόμπι με διασυνδέσεις με ιμπεριαλιστικούς μηχανισμούς. Το Συμβούλιο Απόδημου Ελληνισμού θα λειτουργεί με ιδιωτικοοικονομικά κριτήρια, αναβαθμίζοντας τον ρόλο των διάφορων επιχειρηματιών και χορηγών.</p>
          <p>Το νομοσχέδιο διαιωνίζει το πρόβλημα της στελέχωσης και λειτουργίας των προξενικών αρχών στις χώρες με μεγάλη παρουσία μεταναστών. Θέσαμε και στην επιτροπή το παράδειγμα της Βρετανίας, όπου το μοναδικό σημείο επαφής με το ελληνικό κράτος είναι το προξενικό γραφείο του Λονδίνου. Επαναλαμβάνουμε για μία φορά ακόμη ότι στη Γερμανία έκλεισαν τα προξενεία, για παράδειγμα στη Νυρεμβέργη, τη Λειψία και το Ανόβερο και μειώθηκε το προσωπικό στο Μόναχο με παρόμοια κατάσταση να υπάρχει και στις σκανδιναβικές χώρες. Αυτά τα προβλήματα οδηγούν σε λίστες αναμονής για στοιχειώδη ζητήματα και ταλαιπωρούν φυσικά τους μετανάστες.</p>
          <p>Εκτός από τα παραπάνω, σήμερα στην Ολομέλεια θέλουμε να θέσουμε επίσης ένα κεντρικό θέμα απαντώντας στο ερώτημα: Ποια είναι τα βασικά χαρακτηριστικά στοιχεία της πολιτικής που προωθεί το Υπουργείο Εξωτερικών;</p>
          <p>Μέσα σε αυτήν την απάντηση μπορεί κάποιος να δει καλύτερα τη σχέση της ουσίας της εξωτερικής πολιτικής με τη δομή του Υπουργείου, τον καταμερισμό, τη διάταξη των υπηρεσιών και φυσικά τα προβλήματα του εργαζόμενου σ’ αυτό προσωπικού.</p>
          <p>Το Υπουργείο Εξωτερικών κατέχει μια σημαντική θέση στο αστικό κράτος. Είναι το εργαλείο της κυρίαρχης τάξης για να διαιωνίζει την εξουσία της και έχει περίοπτη θέση στην προώθηση της κυβερνητικής πολιτικής. Διαχρονικά και μέσα από τις κυβερνητικές εναλλαγές, είτε πρόκειται για τη διακυβέρνηση της Νέας Δημοκρατίας, είτε του ΠΑΣΟΚ και του ΣΥΡΙΖΑ, το Υπουργείο Εξωτερικών σχεδιάζει και υλοποιεί την πολιτική που υπηρετεί, τη γεωστρατηγική αναβάθμιση των συμφερόντων των επιδιώξεων της αστικής τάξης των μεγάλων οικονομικών ομίλων. Αυτό βάζει τη σφραγίδα του στις διεθνείς σχέσεις της χώρας και το Υπουργείο Εξωτερικών τη στηρίζει πολύμορφα, τόσο μέσα από το κανάλι των διμερών σχέσεων με άλλα κράτη, όσο και μέσα από τη συμμετοχή στο ΝΑΤΟ, την Ευρωπαϊκή Ένωση και τις ιμπεριαλιστικές συμμαχίες.</p>
          <p>Μπορεί η Ελλάδα να μην είναι στην κορυφή της παγκόσμιας καπιταλιστικής πυραμίδας, αλλά διαθέτει ισχυρά μονοπώλια, πολύ ισχυρό εφοπλιστικό κεφάλαιο, βιομηχανικό, τραπεζικό κεφάλαιο, κατασκευαστικές εταιρείες και άλλα τμήματα της αστικής τάξης, που στοχεύουν στην προώθηση της επιχειρηματικής δράσης στην περιοχή γύρω από τη χώρα μας αλλά και διεθνώς.</p>
          <p>Εκτιμούν πως αυτές οι στοχεύσεις για την αύξηση της κερδοφορίας και της δύναμής τους μπορούν πιο αποτελεσματικά να επεκταθούν μέσα από την εμπλοκή της χώρας στους ιμπεριαλιστικούς σχεδιασμούς. Αυτό εξάλλου αποτελεί βάση της ενσωμάτωσης της χώρας, διαμέσου της πολιτικής όλων των κυβερνήσεων, στα επικίνδυνα σχέδια των Ηνωμένων Πολιτειών της Αμερικής, του ΝΑΤΟ και της Ευρωπαϊκής Ένωσης.</p>
          <p>Το Υπουργείο Εξωτερικών επιδιώκει να εκπληρώσει πιο επιθετικό ρόλο στο πλαίσιο του ΝΑΤΟ και ιδιαίτερα στην προώθηση των υποχρεώσεων που έχουν αναλάβει όλες οι κυβερνήσεις απέναντι σε αυτήν τη λυκοσυμμαχία να αντιστοιχηθεί με τη στρατηγική του ΝΑΤΟ 2030, το παγκόσμιο ΝΑΤΟ, όπως το αποκαλούν, ώστε σε συνεργασία με το Υπουργείο Άμυνας να συμμετέχουν ελληνικές Ένοπλες Δυνάμεις σε επικίνδυνες αποστολές σε όλη την υδρόγειο.</p>
          <p>Το Υπουργείο Εξωτερικών επί Νέας Δημοκρατίας υπέγραψε την ελληνοαμερικανική συμφωνία για τις στρατιωτικές βάσεις. Είναι η συμφωνία που είχε ετοιμάσει ο ΣΥΡΙΖΑ και σήμερα η Κυβέρνηση διαπραγματεύεται –τι;-την ανανέωσή της με πενταετή ισχύ, με ισχυροποίηση του καθεστώτος των αμερικανικών βάσεων και επέκταση, ώστε δίπλα στις βάσεις της Σούδας, της Λάρισας, του Στεφανοβικείου, της Αλεξανδρούπολης να προστεθούν και άλλες σε είκοσι και πάνω περιοχές της χώρας.</p>
          <p>Εξάλλου, το προβλέπουν τα άρθρα της ήδη υπογεγραμμένης συμφωνίας, ότι οι Αμερικανοί δύνανται να τοποθετήσουν βάσεις όπου υπάρχει αντίστοιχη υποδομή των ελληνικών Ενόπλων Δυνάμεων. Βέβαια λέει «και με συμφωνία της ελληνικής κυβέρνησης», αλλά ξέρουμε πώς αυτή η συμφωνία –να χρησιμοποιήσω αυτό τον όρο- «τιθασεύεται».</p>
          <p>Ο λαός μας θα δώσει αγωνιστική απάντηση τόσο για το ξήλωμα των αμερικανικών βάσεων όσο και για την αμερικανονατοϊκή άσκηση DEFENDER-EUROPE 2021, στην οποία χρησιμοποιείται το λιμάνι της Αλεξανδρούπολης και άλλες υποδομές για τη μετακίνηση δεκάδων χιλιάδων νατοϊκών στρατιωτών, αρμάτων μάχης, ελικοπτέρων και άλλων μέσων, εκατοντάδων τροχοφόρων οχημάτων και τα λοιπά στα Βαλκάνια, στη Μαύρη Θάλασσα, στο πλαίσιο του σχεδιασμού περικύκλωσης της Ρωσίας, στο γενικότερο περιβάλλον όξυνσης των ιμπεριαλιστικών ανταγωνισμών ΝΑΤΟ, Ηνωμένες Πολιτείες της Αμερικής και Ευρωπαϊκής Ένωσης, Ρωσίας και Κίνας απέναντι στο Ιράν.</p>
          <p>Στην πράξη, ο μηχανισμός εξωτερικής πολιτικής και άμυνας προσαρμόζεται στον στόχο της μετατροπής της χώρας σε ορμητήριο ιμπεριαλιστικών πολέμων και επεμβάσεων.</p>
          <p>Το ίδιο ισχύει και για την Ευρωπαϊκή Ένωση, τη διακρατική αυτή ιμπεριαλιστική ένωση. Η αποκαλούμενη παγκόσμια στρατηγική της Ευρωπαϊκής Ένωσης, η παραπέρα στρατιωτικοποίηση, η συγκρότηση στρατιωτικοπολιτικών μηχανισμών, όπως η μόνιμη διαρθρωμένη συνεργασία, η γνωστή PESCO, σημαίνουν νέα βάσανα για τους λαούς, εμπλοκή της Ελλάδας σε περισσότερες πολεμικές αποστολές που σχεδιάζονται και προωθούνται από τα Υπουργεία Εξωτερικών και Άμυνας στο πλαίσιο των κεντρικών κυβερνητικών αποφάσεων.</p>
          <p>Μέσα σε αυτήν την πορεία, έχουν καταρριφθεί οι μύθοι που χρησιμοποιούν όλες οι αστικές κυβερνήσεις.</p>
          <p>Πρώτος μύθος. Μέσα από τον πρωταγωνιστικό ρόλο των Αμερικανών, του ΝΑΤΟ, της Ευρωπαϊκής Ένωσης σε δεκάδες πολέμους και επεμβάσεις έχει καταρριφθεί ο μύθος ότι οι δυνάμεις αυτές είναι σωτήρες και προστάτες της ειρήνης και της ασφάλειας των λαών. Στην πράξη έχει αποδειχθεί πως είναι αντίπαλοι των λαών και των συμφερόντων τους, υπονομεύουν το μέλλον τους.</p>
          <p>Δεύτερος μύθος. Έχει καταρριφθεί πως η πολιτική, που εφαρμόζει η Κυβέρνηση της Νέας Δημοκρατίας, όπως εξάλλου και οι προηγούμενες κυβερνήσεις, είναι φιλειρηνική. Στην πράξη έχει αποδειχθεί πως υπάρχουν τεράστιες ευθύνες για την προώθηση των ιμπεριαλιστικών σχεδίων εναντίον άλλων κρατών και λαών. Αυτό έχει τεκμηριωθεί αναμφισβήτητα μέσα από τη στήριξη των ευρωατλαντικών επιθέσεων στον πόλεμο στη Γιουγκοσλαβία, στο Αφγανιστάν, στο Ιράκ, στη Συρία, στη Λιβύη, μέσα από τη συμμετοχή σε πάρα πολλές στρατιωτικές αποστολές στο εξωτερικό.</p>
          <p>Τρίτος μύθος. Τόσα χρόνια σε συνθήκες βαθιάς εμπλοκής στις ιμπεριαλιστικές συμμαχίες διαψεύδεται ο κάθε φορά κυβερνητικός εφησυχασμός και αποδεικνύεται πως επιδεινώνονται, οξύνονται οι ελληνοτουρκικές σχέσεις. Ενισχύεται η αμφισβήτηση των κυριαρχικών δικαιωμάτων ακόμα και των συνόρων. Διατηρείται η κατοχή στην Κύπρο, με το νησί να κινδυνεύει σήμερα με οριστικοποίηση της διχοτόμησης.</p>
          <p>Η πράξη αποδεικνύει πως αυτό, που καθορίζει τη στάση των ιμπεριαλιστικών συμμαχιών είναι τα συμφέροντα των αμερικανικών και ευρωπαϊκών μονοπωλίων, η στρατηγική σχέση που διατηρούν με την τουρκική αστική τάξη, την οποία προκειμένου να κρατήσουν στο δυτικό στρατόπεδο, στο πλαίσιο του ανταγωνισμού με τη Ρωσία και την Κίνα, δεν δίστασαν και δεν θα διστάσουν να δώσουν τα μεγαλύτερα ανταλλάγματα, σε βάρος ακόμα και των κυριαρχικών μας δικαιωμάτων.</p>
          <p>Επίσης, το Υπουργείο Εξωτερικών χειρίζεται διαχρονικά το ζήτημα της οικοδόμησης και ανάπτυξης της συμμαχίας με το κράτος «δολοφόνο» του Ισραήλ, πρωτοπαλίκαρο στην περιοχή, με τη στήριξη των Ηνωμένων Πολιτειών της Αμερικής κατά του παλαιστινιακού λαού και των άλλων λαών της περιοχής. Με τις πλάτες των Ηνωμένων Πολιτειών λειτουργεί ως αιχμή του δόρατος στην περιοχή της Μέσης Ανατολής. Προωθεί τις συμμαχίες με τις μοναρχίες του Κόλπου, φθάνοντας μέχρι του σημείου η Κυβέρνηση -διαμέσου του Υπουργείου Εξωτερικών και του Υπουργείου Άμυνας- να στηρίζει τη Σαουδική Αραβία κατά του Ιράν, παραχωρώντας τους πυραύλους Patriot των ελληνικών Ενόπλων Δυνάμεων, βάζοντας τη χώρα και το λαό σε μεγάλες περιπέτειες.</p>
          <p>Η Κυβέρνηση καταφεύγει σε αβάσιμες δικαιολογίες. Ισχυρίζεται ότι οι πύραυλοι Patriot είναι ένα αμυντικό όπλο και άρα δεν τρέχει και τίποτε που το έχει στείλει στη Σαουδική Αραβία. Όμως, αυτό το επιχείρημα είναι εκτός πραγματικότητας, είναι μια παραπλανητική, μια πρόχειρη και χαμηλότατου επιπέδου υπεκφυγή.</p>
          <p>Ο ρόλος ενός οπλικού συστήματος δεν σχετίζεται μόνο με τα τεχνικά του χαρακτηριστικά, αλλά με το ότι αυτό είναι μέρος μιας συγκεκριμένης στρατιωτικής διάταξης στην υπηρεσία ενός κράτους και της επιθετικής του πολιτικής, μιας μοναρχίας που έχει κηρύξει τον πόλεμο στην Υεμένη και είναι σε πολεμική κατάσταση με το Ιράν.</p>
          <p>Συνεπώς, η αποστολή ελληνικού πυραυλικού συστήματος στον Περσικό Κόλπο συνιστά απροκάλυπτη επιθετική πράξη. Βάζει σε μεγάλους κινδύνους το στρατιωτικό προσωπικό που εξυπηρετεί το Patriot και το λαό μας μέσα σε ένα ίδιο καζάνι.</p>
          <p>Το ίδιο ισχύει για την αποστολή στρατιωτικών δυνάμεων στο Μάλι της Αφρικής στο πλευρό της Γαλλίας. Όλα αυτά κρύβουν τεράστιους κινδύνους για το λαό μας και τους λαούς της περιοχής. Θα τα αντιπαλέψουμε με όλες μας τις δυνάμεις.</p>
          <p>Όλα αυτά είναι καθοριστικά κριτήρια και στηρίζουν την απόφαση του Κομμουνιστικού Κόμματος να καταψηφίσει το νομοσχέδιο και να συνεχίσει την πάλη του για τον απεγκλωβισμό της χώρας από τους ιμπεριαλιστικούς σχεδιασμούς, για να διαμορφωθούν οι όροι που θα επιτρέψουν η εργατική τάξη, ο λαός μας να διεκδικήσει και να αναλάβει την ευθύνη της εξουσίας, για να εφαρμοστεί από το εργατικό κράτος σχέδιο αμοιβαία επωφελών σχέσεων με κράτη και λαούς.</p>
          <p>Στο πλαίσιο αυτό μπορούν να αξιοποιηθούν εργαζόμενοι, επιστήμονες στα ζητήματα της εξωτερικής πολιτικής για τις ανάγκες του λαού μας και όχι για την αστική τάξη.</p>
          <p>Ευχαριστώ.</p>
        </speech>
        <speech by="apostolos_abdelas" eId="debate_2021-02-26_speech_149">
          <from>Απόστολος Αβδελάς</from>
          <p>Κι εμείς ευχαριστούμε πολύ, κύριε Καραναστάση, και για την τήρηση του χρόνου.</p>
          <p>Καλείται στο Βήμα ο εισηγητής της Ελληνικής Λύσης κ. Αντώνης Μυλωνάκης.</p>
        </speech>
        <speech by="antonios_mulonakis" eId="debate_2021-02-26_speech_150">
          <from>ΑΝΤΩΝΙΟΣ ΜΥΛΩΝΑΚΗΣ</from>
          <p>Ευχαριστώ, κύριε Πρόεδρε.</p>
          <p>Κύριοι Υπουργοί, κυρίες και κύριοι συνάδελφοι, μέσα σε ένα άκρως τοξικό κλίμα με αυτή την τρέχουσα επικαιρότητα και κυρίως τη συζήτηση εδώ σε επίπεδο πολιτικών Αρχηγών για το τραγικό φαινόμενο που έχει πάρει διαστάσεις, όχι μόνο στην πατρίδα μας, αλλά σε ολόκληρο τον κόσμο, αυτό των παιδοβιασμών, της σχέσης δηλαδή ενός ενήλικα με παιδιά, τις σεξουαλικές σχέσεις οι οποίες γίνονται κατά κύριο λόγο παρά τη θέληση του παιδιού ή του αδύναμου παιδιού, που δεν έχει τη δυνατότητα να πει «όχι», έγινε μία συζήτηση η οποία πραγματικά προκάλεσε θλίψη.</p>
          <p>Αντί να δούμε και να πέσουμε όλοι μαζί στο θέμα, που πονάει την ελληνική κοινωνία και να το χτυπήσουμε στη ρίζα του, είδαμε μία Κυβέρνηση, της Νέας Δημοκρατίας, έναν Πρωθυπουργό, με την Αξιωματική κυρίως Αντιπολίτευση, τον κ. Τσίπρα, να ανταλλάσσουν μηνυμάτα, email, τα οποία είχαν γραφτεί πρόσφατα ή στο παρελθόν ή twit ή αναρτήσεις στις ιστοσελίδες. Είναι ντροπή!</p>
          <p>Αν θέλουμε να ξεριζώσουμε, κυρίες και κύριοι συνάδελφοι, το κακό, πρέπει να το χτυπήσουμε στη ρίζα του. Πρέπει να ξέρει αυτός ο όποιος θα πάει να κάνει αυτή τη βρώμικη, αυτή την απίστευτη ηθικά, πνευματικά και πολιτιστικά πράξη ότι δεν θα ξαναβγεί ποτέ από τη φυλακή, ούτε άδειες θα πάρει και δεν θα ξαναδεί ούτε το φως της μέρας. Μόνο έτσι μπορεί να το ξεριζώσουμε, όταν ο άλλος φοβάται, όταν το έχει στο μυαλό του. Ισόβια, δήμευση περιουσιών και σε πάρα πολλές περιπτώσεις και χημικό ευνουχισμό. Πρέπει να είμαστε κάθετοι και σκληροί. Σκληροί, γιατί είναι σκληρή η πραγματικότητα αυτή.</p>
          <p>Κύριε Υπουργέ των Εξωτερικών -δεν είναι εδώ ο κ. Δένδιας, δεν πειράζει, είστε εσείς, κύριε Υφυπουργέ-, η Τουρκία καθημερινά κλιμακώνει την ένταση και τώρα έχει μεταφερθεί αυτή η ένταση στο Αιγαίο, στο κεντρικό μας Αιγαίο.</p>
          <p>Είχαμε ζητήσει και ζητούμε άμεσα τη σύγκληση του Εθνικού Συμβουλίου Εξωτερικής Πολιτικής, κύριε Υπουργέ, με τη συμμετοχή και του Αρχηγού ΓΕΕΘΑ και εκπροσώπου ή του ίδιου του Υπουργού Εθνικής Άμυνας. Πρέπει να ενημερωθούμε τι πραγματικά συμβαίνει, τι έκανε η ελληνική Κυβέρνηση όταν βγήκε η παράνομη NAVTEX της Σμύρνης, με το «ΤΣΕΣΜΕ» να μπαίνει σφήνα στο κεντρικό Αιγαίο, στα εξίμιση, επτά μίλια έξω από τη Λήμνο, στο τρίγωνο Λήμνος – Λέσβος - Σκύρος.</p>
          <p>Πού πάμε; Τι έχουμε κάνει; Θα φτάσει μέχρι το Λαύριο και θα πίνουν καφέ εδώ οι ναύτες του «ΤΣΕΣΜΕ»; Διότι πρόκειται περί πλοίου υδρογραφικού του πολεμικού ναυτικού της Τουρκίας, κάνει έρευνες. Τι δεν καταλαβαίνετε, δηλαδή; Ούτε αυτό το καταλαβαίνουμε;</p>
          <p>Την ίδια στιγμή, ο θεωρητικός της ΓΑΛΑΖΙΑΣ ΠΑΤΡΙΔΑΣ, ο τέως Αρχηγός του Γενικού Επιτελείου της Τουρκίας, ο Τζιχάτ Γιαϊτζί, έκανε κάτι το οποίο το υιοθέτησε κι ο Ερντογάν. Άλλαξε όνομα ή προσπαθεί να βαφτίσει αλλιώς το Αιγαίο Πέλαγος. Ακούστε τώρα, κυρίες και κύριοι συνάδελφοι: «Θάλασσα των νησιών», όχι Αιγαίο Πέλαγος. Διότι λέει ο Τζιχάτ Γιαϊτζί -έτσι το δικαιολογεί- ότι το «Αιγαίο» είναι ελληνική λέξη.</p>
          <p>Κύριε Κουμουτσάκο, που έχετε κι εσείς χειριστεί τα θέματα του Υπουργείου Εξωτερικών, νομίζω ότι γίνεται αντιληπτό αυτό που λέμε, ότι πρέπει άμεσα να αντιδράσουμε.</p>
          <p>Είναι ευκαιρία, κύριοι Υπουργοί, κυρίες και κύριοι συνάδελφοι, τώρα να στείλουμε επιστολή άμεσα προς τα διεθνή φόρα και προς τους θεσμούς να ακυρώσουμε τις διερευνητικές της Αθήνας. Δεν έχει καμμία δουλειά σε τέτοια ένταση που βρίσκεται το Αιγαίο με τη μεγάλη άσκηση ΓΑΛΑΖΙΑ ΠΑΤΡΙΔΑ, όπως την ονομάζουν, με το σύνολο του Πολεμικού Ναυτικού έξω, η Ελληνική Κυβέρνηση να έρθει σε διερευνητικές επαφές. Πρέπει άμεσα να τελειώνει αυτό το πράγμα.</p>
          <p>Κύριε Υπουργέ, η Ελληνική Λύση είχε προβάλει ενστάσεις και δεν ψήφισε τελικά τη συμφωνία της μερικής οριοθέτησης με την Αίγυπτο. Είστε εδώ, κύριε Πρόεδρε, κύριε Τασούλα, και σας ευχαριστώ, για να τα ακούσετε. Πριν από λίγο καιρό έφερε τη συμφωνία με την Αίγυπτο η Κυβέρνηση. Και την ψήφισε, όχι μόνο η Κυβέρνηση, αλλά και άλλα κόμματα.</p>
          <p>Ξέρετε τι συμβαίνει αυτή τη στιγμή μεταξύ Καΐρου και Άγκυρας; Γίνονται συνομιλίες για να ξεκινήσουν οι οριοθετήσεις για τα οικόπεδα μεταξύ Αιγύπτου και Τουρκίας για την εξόρυξη υδρογονανθράκων. Αυτό είναι το «ευχαριστώ» της Αιγύπτου; Αυτό είναι που η Κυβέρνηση μας έλεγε ότι είναι μεγάλη συμφωνία; Αυτό είναι το κέρδος μας; Εκεί θα φτάσουμε; Και δεν έχουμε οριοθετήσει την Αποκλειστική Οικονομική Ζώνη μεταξύ Ελλάδος και Κύπρου. Αυτά παθαίνουμε.</p>
          <p>Κυρίες και κύριοι, πάμε τώρα στην «Οργάνωση και λειτουργία του Υπουργείου Εξωτερικών, Συμβούλιο Απόδημου Ελληνισμού και ρυθμίσεις θεμάτων διεθνούς αναπτυξιακής συνεργασίας και ανθρωπιστικής βοήθειας».</p>
          <p>Επιμένουμε: Ένα οργανόγραμμα πρέπει να είναι επικαιροποιημένο, ευέλικτο και κυρίως εφαρμόσιμο. Αυτό είναι δαιδαλώδες, ογκώδες -το είπαμε και στον κύριο Υπουργό- και δυσκίνητο. Είναι ένα πλέγμα γενικών γραμματειών, γενικών διευθύνσεων, διευθύνσεων, τμημάτων, που δημιουργεί περισσότερα προβλήματα, παρά λύνει προβλήματα, κυρίες και κύριοι συνάδελφοι.</p>
          <p>Τετρακόσια ογδόντα οκτώ άρθρα. Εκατό εβδομήντα ένα άρθρα. Θα μου πείτε: «Ναι, αλλά προστέθηκε η οικονομική και αμυντική διπλωματία». Σωστό.</p>
          <p>Δεν ξέρω τι κάνατε, κύριε Υπουργέ, διότι δεν έχουμε πάρει τις νομοθετικές βελτιώσεις, δεν έχουμε πάρει τροπολογίες, για να δούμε αν αυτό το οποίο είχε υποσχεθεί ο κύριος Υπουργός το έκανε. Δηλαδή, στη Διεύθυνση Αμυντικής Διπλωματίας βγήκαν από μέσα οι διπλωμάτες και έμεινε αμιγώς το στρατιωτικό προσωπικό, το υψηλού επιπέδου και εξειδικευμένο; Αυτό το είχε πει ότι θα το κάνει, διότι το θεωρεί σωστό. Περιμένουμε να δούμε τι γίνεται.</p>
          <p>Είχαμε πει ότι πρωί-πρωί θα ερχόντουσαν αυτά. Δεν ξέρω αν τα πήρε ο κ. Αμανατίδης, αν τα πήρε ο ΣΥΡΙΖΑ. Δεν είχαμε πει ότι πρωί-πρωί θα πρέπει να είναι στα χέρια μας; Πού είναι αυτά τα πράγματα;</p>
        </speech>
        <speech by="ioannis_amanatidis" eId="debate_2021-02-26_speech_151">
          <from>ΙΩΑΝΝΗΣ ΑΜΑΝΑΤΙΔΗΣ</from>
          <p>Τις ανάγνωσε ο Υπουργός, αλλά δεν κατατέθηκαν.</p>
        </speech>
        <speech by="antonios_mulonakis" eId="debate_2021-02-26_speech_152">
          <from>ΑΝΤΩΝΙΟΣ ΜΥΛΩΝΑΚΗΣ</from>
          <p>Εγώ ρωτάω μήπως τα πήρε κανένας άλλος και δεν τα πήρα εγώ. Τα δώσατε, κύριε Υπουργέ;</p>
        </speech>
        <speech by="apostolos_abdelas" eId="debate_2021-02-26_speech_153">
          <from>Απόστολος Αβδελάς</from>
          <p>Είναι στη Γραμματεία.</p>
        </speech>
        <speech by="antonios_mulonakis" eId="debate_2021-02-26_speech_154">
          <from>ΑΝΤΩΝΙΟΣ ΜΥΛΩΝΑΚΗΣ</from>
          <p>Ναι, αλλά στη Γραμματεία πότε; Αφού μιλήσω πρώτα; Άμα μιλήσω, τι να το κάνω;</p>
        </speech>
        <speech by="apostolos_abdelas" eId="debate_2021-02-26_speech_155">
          <from>Απόστολος Αβδελάς</from>
          <p>Κύριε Υπουργέ, πρέπει να τα καταθέσετε κι εδώ.</p>
        </speech>
        <speech by="antonios_mulonakis" eId="debate_2021-02-26_speech_156">
          <from>ΑΝΤΩΝΙΟΣ ΜΥΛΩΝΑΚΗΣ</from>
          <p>Να τα ακούσετε, λοιπόν, καλά-καλά, γιατί εγώ θεωρώ ότι δεν τα έχετε κάνει.</p>
          <p>Δεν ακούσαμε τίποτα για το Άγιον Όρος, ελάχιστα πράγματα. Το Άγιον Όρος είναι η καρδιά της Ορθοδοξίας. Πού είναι η οικονομική ενίσχυση του Αγίου Όρους; Ποια μέριμνα έχουμε για τη χριστιανοσύνη μας; Καμμία.</p>
          <p>Είχαμε προτείνει και το προτείνουμε για άλλη μία φορά να υπάρξει μία διακομματική επιτροπή της Βουλής -ας το δούμε όλοι μαζί, νομίζω ότι είναι λογικό- σε συνεργασία με τη διοίκηση του Αγίου Όρους να μπορούμε να σημειώνουμε τυχόν προβλήματα και να λύνουμε προβλήματα άμεσα.</p>
          <p>Πριν τέσσερις - πέντε μήνες πήγαμε εκεί με τον Πρόεδρο, τον κύριο Βελόπουλο, ο οποίος συχνά - πυκνά πηγαίνει. Έχει πάει πάνω από σαράντα πέντε φορές. Εγώ πήγα για πρώτη φορά. Αυτό που αντίκρισα εγώ ήταν τρομερό, κύριε Λαζαρίδη.</p>
          <p>Να είναι εκεί πέρα ο διοικητής του Αγίου Όρους, σοβαρός άνθρωπος, βοηθά οικονομικά, να είναι ο υποδιοικητής, να είναι ο Άγιος Πρώτος, να είναι οι ηγούμενοι και να ζητάνε πράγματα, τα οποία τελικά λύθηκαν. Για να καταλάβετε, κύριε Υπουργέ, πόσο γρήγορα λύνονται τα προβλήματα, αρκεί να θέλουμε. Οι Βουλευτές και οι Υπουργοί έχουμε τρομερή δύναμη. Το θέμα είναι να τη δίνουμε αυτή τη δύναμη υπέρ της κοινωνίας και υπέρ αυτών για τα οποία μαχόμαστε.</p>
          <p>Δεν μπορεί να πάμε εκεί πέρα τρία χρόνια μετά τους σεισμούς και οι δρόμοι, κύριε Αμανατίδη, ενώ είχαν γίνει οι περισσότεροι από τους εργολάβους να μην είχαν υπογραφεί τα εντάλματα για να πληρωθούν οι άνθρωποι. Πήρε τηλέφωνο ο κ. Βελόπουλος τον κ. Γεωργιάδη και την ίδια μέρα το απόγευμα υπογράφηκαν. Δηλαδή, έπρεπε να περάσουν τρία χρόνια. να έρθει κάποιος πολιτικός αρχηγός να πάρει τηλέφωνο τον Υπουργό για να τελειώνει αυτό το πρόβλημα;</p>
          <p>Κύριε Βιλιάρδο, έτσι είναι. Αλήθεια είναι αυτό. Εγώ δεν λέω ψέματα. Δεν είχαν σημαίες. Η Αστυνομία στο φυλάκιό της δεν είχε σημαία. Άμα βλέπατε τις σημαίες που είχαν -είναι απίστευτο- ήταν σκισμένες σημαίες. Πήγαμε πήραμε πέντε σημαίες και τα πράγματα λύθηκαν την ίδια μέρα. Τόσο απλά πραγματάκια κι όμως τόσο σύνθετα, τα οποία δείχνουν αν μια κυβέρνηση, αν ένα κράτος κάνει αυτά τα ελάχιστα τα οποία πρέπει να κάνει.</p>
          <p>Στο άρθρο 18, κύριε Υπουργέ, υπάρχει μία αναφορά στην εκπροσώπηση του Υπουργού Εξωτερικών στο Δικαστήριο της Χάγης. Πρώτη φορά συμβαίνει. Για ποιον λόγο; Σώνει και καλά είμαστε έτοιμοι να πάμε στο Δικαστήριο της Χάγης και από τώρα μπαίνει ότι θα μας εκπροσωπήσει ο Υπουργός Εξωτερικών; Τι είναι αυτό το πράγμα; Σώνει και καλά να φάμε τα μούτρα μας, δηλαδή, με αυτούς εδώ πέρα τους νεοοθωμανούς, με αυτόν τον «Χίτλερ» τον Ερντογάν, δεκαοκτώ χρόνια ες αεί Πρόεδρος, ο οποίος παίζει με την τύχη του κόσμου, του ελληνικού λαού; Όχι! Τι είναι αυτό το πράγμα;</p>
          <p>Άρθρο 108. Υπάρχει πάλι αυτό το τρομερό, κύριε Κουμουτσάκο, η λέξη «μειονότητα», «μειονότητες» κ.λπ.. Είπαμε και την άλλη φορά. Δεν έχουμε μειονότητες στην Ελλάδα, κύριε Υπουργέ. Ούτε μουσουλμανική μειονότητα υπάρχει. Πήγαμε πάνω. Πήγα στα Πομακοχώρια. Πήγα σε όλα τα μουσουλμανικά χωριά πρόσφατα. Τι μου λένε; «Μυλωνάκη, πες σε όλους τους Βουλευτές ότι δεν είμαστε μουσουλμανική μειονότητα. Είμαστε Έλληνες πολίτες στο θρήσκευμα μουσουλμάνοι». Πώς να το κάνουμε δηλαδή; Σώνει και καλά να την κάνουμε μειονότητα; Ο άλλος είναι βουδιστής, ο άλλος είναι άθεος. Όλες οι μειονότητες είναι αυτές; Για να το κοιτάξει λίγο το Υπουργείο Εξωτερικών. Μόνοι μας βάζουμε τα χέρια μας, βγάζουμε τα μάτια μας και μετά λέμε μας φταίει ο άλλος γιατί την ονομάζει «μειονότητα», τη λέει «τουρκική» κ.λπ.. Δεν υπάρχουν μειονότητες. Τελείωσε το παραμύθι. Είναι Έλληνες πολίτες στο θρήσκευμα μουσουλμάνοι, όπως έχει το δικαίωμα κάθε Έλληνας να πιστεύει όπου θέλει.</p>
          <p>Πάμε τώρα στην Ένωση Διπλωματικών Υπαλλήλων. Κύριε Υπουργέ, είχε υποσχεθεί ο κ. Δένδιας ότι θα λύσει το πρόβλημα πρώτα απ’ όλα των νοσηλίων. Ξέρουμε ότι οι διπλωμάτες μας, η ένωση αυτή, είναι η αιχμή του δόρατος. Πολεμούν κάθε μέρα σε εκατόν σαράντα επτά σημεία, σε ογδόντα πέντε χώρες, σε πέντε ηπείρους. Συμφωνούμε σε αυτό; Συμφωνούμε νομίζω. Δεν τους δίνουμε χρήματα. Συνεχίζετε να μην δίνετε ούτε μία δεκάρα σε αυτούς ανθρώπους. Μου λέγανε ότι δεν έχουμε ακόμα χαρτί φαξ, τηλέφωνα, ούτε για τις γιορτές, εθιμοτυπία. Δεν έχουν να κάνουν τη γιορτή της 25ης Μαρτίου οι άνθρωποι. Τι είναι αυτό το πράγμα τώρα; Και γεμίζουμε κόσμο την κεντρική υπηρεσία. Ω Θεέ! Κεντρική υπηρεσία! Επιτελικό κράτος! Να καθόμαστε σε πέντε γραφεία και να πολεμάμε. Όχι! Ο πόλεμος είναι έξω! Αυτοί πολεμάνε!</p>
          <p>Και προσέξτε τώρα τι γίνεται. Ήμουν σίγουρος ότι θα γίνει τροποποίηση. Έφερε μια τροποποίηση ο ΣΥΡΙΖΑ η οποία είναι καλύτερη από τη δική σας. Τι λέτε; Λέτε ότι θα βάλουμε ιδιωτικές ασφαλιστικές εταιρείες στο παιχνίδι τώρα; Ξέρετε ποιοι θα πάρουν το χαρτί μόνο, ποιοι θα σωθούν; Θα σωθούν, το ξέρετε, κύριε Αμανατίδη, γιατί ήσασταν στο Υπουργείο Εξωτερικών, μόνο οι πρεσβείες των Ηνωμένων Πολιτειών, Ουάσιγκτον κ.λπ. και της Αυστραλίας. Όλες οι άλλες θα είναι έρμαια της τύχης, όπως είναι και τώρα και χειρότερα. Δεν θα πάρουν τίποτα. Διότι είναι λίγοι. Εκεί που είναι οι δυνατοί θα συνάψουν πολύ καλές συμφωνίες με ιδιωτική ασφαλιστική εταιρεία. Νομίζω ότι πρέπει να συμφωνήσουμε.</p>
          <p>Πρέπει, λοιπόν, μέχρι να γίνει μία σοβαρή προσπάθεια, να έρχονται εδώ οι άνθρωποι, όποιοι εργάζονται σε τρίτες χώρες σαν διπλωμάτες, διοικητικοί υπάλληλοι κ.λπ. και -να χτυπήσουμε ξύλο- αρρωστήσουν ή θέλουν τα νοσήλιά τους ή τα φάρμακά τους, ο ΕΟΠΥΥ, όπως σε όλους τους Έλληνες, να αναλαμβάνει το Υπουργείο Εξωτερικών να διεκπεραιώνει τις απαιτήσεις των κρατών που δεν υπάρχει δημόσια υγεία, εκτός Ευρωπαϊκής Ένωσης, τρίτες χώρες. Ας συμφωνήσουμε σε αυτό όλοι, κύριε Υπουργέ. Είχε πει ο κ. Δένδιας -πού είναι τώρα;- ότι θα το κάνει. Ούτε αυτό το κάνατε! Ωραία. Ημίμετρα δηλαδή. Παντού ημίμετρα, έτσι για να θολώνουμε το νερό.</p>
          <p>Πάμε τώρα στο άλλο που είχαμε ζητήσει, στα δίδακτρα των σχολείων των παιδιών. Τι έγινε; Ούτε αυτό; Και αυτό είχε υποσχεθεί ότι θα το φέρει, θα το φτιάξει.  Μα, πού είναι πια αυτές οι τροπολογίες και οι νομοθετικές βελτιώσεις και «πράσινα άλογα»; Θα τα ακούσετε λοιπόν και μετά, αν τα φέρετε φτιαγμένα, θα σας πω μπράβο. Δύο χρόνια πριν -λέει- πρέπει να έχουν τα παιδιά τους εκεί, κύριε Βιλιάρδο. Ακούστε τώρα. Δηλαδή, σε εμπόλεμη ζώνη θα πάρει ο άλλος το παιδάκι του να το έχει μαζί του μέχρι να πάει σχολείο. Έλα Παναγία μου! Δηλαδή! Δεν γίνονται αυτά τα πράγματα.</p>
          <p>Εσείς τα είχατε φτιάξει αυτά, κύριε Αμανατίδη; Όχι. Τα είχατε συμπεριλάβει; Γιατί ένα 60% από αυτό εδώ είναι δικό σας. Μήπως τα είχατε κι εσείς έτσι και τα βρήκαν έτοιμα;</p>
        </speech>
        <speech by="ioannis_amanatidis" eId="debate_2021-02-26_speech_157">
          <from>ΙΩΑΝΝΗΣ ΑΜΑΝΑΤΙΔΗΣ</from>
          <p>Ρητορικό ερώτημα μου κάνατε. Έτσι;</p>
        </speech>
        <speech by="antonios_mulonakis" eId="debate_2021-02-26_speech_158">
          <from>ΑΝΤΩΝΙΟΣ ΜΥΛΩΝΑΚΗΣ</from>
          <p>Ρητορικά είναι αυτά όλα, κύριε Αμανατίδη, βεβαίως. Είναι δυνατόν; Ρητορικά είναι. Γιατί όποιες κουταμάρες κάνατε εσείς,  δεν έπρεπε να τις πάρουν οι άλλοι και να μας τις φέρουν εδώ να νομοθετήσουμε.</p>
          <p>Κύριε Υπουργέ, άρθρο 448. Δείτε το, σας παρακαλώ. Είναι δυνατόν, το είπε και η κ. Μπακογιάννη στη επιτροπή, να εξομοιώνουμε τους διπλωματικούς υπαλλήλους με τους διοικητικούς υπαλλήλους στο εξωτερικό, βαθμολογικά και μισθολογικά; Πώς γίνεται αυτό; Τα έχουμε κάνει όλα φύρδην μίγδην το ίδιο; Γι’ αυτό βλέπουμε και βλέπαμε και στεναχωριόμαστε ένας πιλότος να παίρνει 1.200 ευρώ και ένας άνθρωπος όποιος καθόταν και σκάλιζε τον κήπο του να παίρνει 1.500 ευρώ. Γι’ αυτό γίνονται αυτά. «Έκαστος εφ’ ω ετάχθη». Να ξεκαθαρίζουμε τα πράγματα. Όχι «το βρήκαμε έτσι», όπως είπε προηγουμένως ο κ. Αθανασίου. «Είναι εθιμοτυπικό» -λέει- «κοινοβουλευτική εθιμοτυπία», δεν ξέρω τι κουταμάρα του ήρθε στο μυαλό και είπε. Τι είναι αυτό το πράγμα; Δεν το καταλαβαίνω αυτό το πράγμα. Το μυαλό μου δεν το χωράει.</p>
          <p>Η Μεταφραστική Υπηρεσία είναι ένας φορέας, που λειτουργεί εξήντα χρόνια. Αντί να τον εκσυγχρονίσουμε, αντί να τον αναβαθμίσουμε, τι κάνουμε; Τον καταργούμε. Γιατί τον καταργούμε. Υπάρχει κανένας λόγος που καταργείται; Μπορείτε να μας το δικαιολόγησε; Για ποιον λόγο καταργείται; Εκατόν σαράντα μεταφραστές, κυρίες και κύριοι συνάδελφοι, δεκαοκτώ γλώσσες μέσα, εργάζονται πιστοποιημένα. Με εξετάσεις έχουν πάει. Έχουν δεκαπέντε έως είκοσι πέντε χρόνια, είναι εμπειρότατοι. Είναι κάτω από εποπτεία. Υπάρχουν απόρρητα έγγραφα. Υπάρχουν δημόσιες συμβάσεις απόρρητες, ειδικού χειρισμού. Υπάρχουν προσωπικά δεδομένα πολιτών τα οποία πηγαίνουν για να μεταφραστούν. Κι εσείς τα δίνετε πού; Το κάθε Υπουργείο -λέει- θα κάνει μια γύρα, αυτούς τους «έξυπνους» διαγωνισμούς, τους διαγωνισμούς ανοιχτούς διαγωνισμούς, βρίσκουμε τρεις συμφωνούν οι δύο ότι θα το πάρει ο άλλος, για να πάνε να μεταφράζουν. Και τα προσωπικά δεδομένα; Και τα απόρρητα; Πού θα πηγαίνουν αυτά; Ποιος θα τα ελέγχει; Ποιος θα τα εποπτεύει; Τη χρονική διάρκεια κατά την οποία πρέπει να γίνουν ποιος θα την κάνει; Τίποτα κι αυτό. Αφήστε τα έτσι!</p>
          <p>Θα τρέξω λίγο γιατί είναι τόσα πολλά. Υπάλληλοι υψηλών ειδικών προσόντων. Αυτοί είναι τριάντα οκτώ για την ακρίβεια υπάλληλοι, οι οποίοι είναι εξειδικευμένοι σε δασμούς, σε θέματα Ευρωπαϊκής Ένωσης κ.λπ., οι οποίοι έφυγαν από το Υπουργείο Ανάπτυξης και μεταφέρθηκαν στο Υπουργείο Εξωτερικών, για μένα σωστά. Όμως, αυτοί οι άνθρωποι είναι ειδικού εξειδικευμένου υψηλού επιστημονικού προσωπικού. Δεν λέω για τους οκτώ-εννιά που είναι μόνιμα εκεί. Λέω γι’ αυτούς οι οποίοι μεταφέρθηκαν από το Υπουργείο Ανάπτυξης.</p>
          <p>Kαι τι κάνει τώρα, κύριε Αμανατίδη; Τους αφήνει έρμαιο. Δεν τους  τοποθετεί στον κλάδο των Εμπειρογνωμόνων, όπως οι ίδιοι ζητούν, γιατί τα προσόντα τους είναι τόσο υψηλού επιπέδου που είναι ανάλογα με του κλάδου των Εμπειρογνωμόνων. Όχι κι εδώ. Το προτείνουμε. Όχι. Για ποιον λόγο; Κανένας δεν ξέρει. Εντάξει, ό,τι θέλει, κάνει η Κυβέρνηση! Διδακτορικά, μεταπτυχιακά, γλώσσες. Τίποτα.</p>
        </speech>
        <speech by="apostolos_abdelas" eId="debate_2021-02-26_speech_159">
          <from>Απόστολος Αβδελάς</from>
          <p>Ολοκληρώστε σιγά σιγά, κύριε Μυλωνάκη.</p>
        </speech>
        <speech by="antonios_mulonakis" eId="debate_2021-02-26_speech_160">
          <from>ΑΝΤΩΝΙΟΣ ΜΥΛΩΝΑΚΗΣ</from>
          <p>Ολοκληρώνω, κύριε Πρόεδρε. Την ανοχή σας για λίγο.</p>
          <p>Παραδεχθήκατε, επιτέλους, και νομίζω ότι κάτι πρέπει να γίνει ότι ο προϋπολογισμός του Υπουργείου των Εξωτερικών -τα μαύρα κονδύλια δεν μας έχετε πει ακόμα πόσα είναι για να τα αφαιρέσουμε και αυτά- είναι 288 εκατομμύρια ευρώ. Άμεσα πρέπει να έρθει προϋπολογισμός και να ψηφίσουμε για να ανέβει. Δεν είναι δυνατόν το Υπουργείο Μετανάστευσης, ο κ. Μηταράκης, να παίρνει μισό δισεκατομμύριο ευρώ και το Υπουργείο Εξωτερικών, που είναι η αιχμή του δόρατος, η καρδιά της χώρας μας μαζί με το Υπουργείο Άμυνας να έχει τέτοιον προϋπολογισμό. Γι’ αυτό κάνατε τόσα χρόνια το Υπουργείο Εθνικής Άμυνας όπως το θέλατε. Δόθηκαν 450 εκατομμύρια από το 2005 μέχρι το 2015! Και ευτυχώς –πώς το έπαθε;- έβαλε και 3,5 δισεκατομμύρια ο ΣΥΡΙΖΑ. Εγώ απορώ: 450 εκατομμύρια από το 2005 μέχρι το 2015, κύριε Κουμουτσάκο; Ούτε βίδες δεν έπαιρνε το Υπουργείο Άμυνας! Γι’ αυτό κατάντησε έτσι και τώρα τρέχουμε και δεν φτάνουμε και θα πληρώσουμε 30 δισεκατομμύρια. Και άμα κόψουμε την αλυσίδα, 50 δισεκατομμύρια. Αλλιώς δεν υπάρχει πατρίδα, δεν υπάρχει Ελλάδα, δεν υπάρχουν Έλληνες!</p>
          <p>Φωνάζουμε. Μας πνίγει το δίκιο. Βγείτε έξω μια βόλτα να δείτε τι λέει ο κόσμος. Ο κόσμος πεινάει και εσείς κάνετε ανεξάρτητες αρχές, λέει. Γιατί ανεξάρτητες αρχές για να ξοδεύουμε 300, 400 εκατομμύρια; Υπάρχει κάποιος λόγος; Να δουλέψουν. Υπάρχουν δημόσιοι υπάλληλοι, διευθυντές, τμηματάρχες. Πληρώνουμε γενικούς διευθυντές, έμπειρους, καλούς. Να τους βάλουμε να δουλέψουν. Έχουμε μάθει! Άλλοι δεν δουλεύουν και φτιάχνουμε ανεξάρτητες αρχές. Να τις κάνουμε τι; Για να βολεύουμε παρατρεχάμενους;</p>
          <p>Ήρθε και ο κύριος Υπουργός. Πιστεύω να έφερε και τις νομοτεχνικές βελτιώσεις και τις τροπολογίες, προτού μιλήσουμε. Είχαμε πει, κύριε Υπουργέ μου, ότι θα τις έχουμε σήμερα από το πρωί. Τίποτα δεν είχαμε.</p>
          <p>Οι υπάλληλοι του Υπουργείου Εξωτερικών, κύριε Υπουργέ, μου λένε ότι το Υπουργείο είναι επτά κομμάτια. Το κάθε κτήριο έχει από ένα έως τέσσερα υπόγεια. Σε αυτά τα υπόγεια συναντάμε αρχεία, εθνική κληρονομιά μεγάλης αξίας, πεταμένοι φάκελοι, αναποδογυρισμένα κιβώτια. Θα κάνουμε μία αίτηση να επισκεφθεί η Βουλή το Υπουργείο, κύριε Αμανατίδη. Να πάμε να δούμε τι γίνεται εκεί μέσα. Δεν μπορεί να λένε τέτοια πράγματα οι υπάλληλοι, ότι μπορεί να γίνει βραχυκύκλωμα και να καούν τα πάντα, ότι στάζουν τα καλοριφέρ, ότι υπάρχουν αναποδογυρισμένα κιβώτια με αρχεία, φάκελοι που μουχλιάζουν από την υγρασία. Αν αληθεύουν αυτά, να πάμε να κόψουμε το κεφάλι μας όλοι. Πού πάμε;</p>
          <p>Και για να κλείσω, κύριε Πρόεδρε, δυο λόγια για το Συμβούλιο Απόδημου Ελληνισμού που το επανασυστήνετε, όπως προβλέπεται και από το Σύνταγμα. Το βασικό είναι ότι το αφήνετε έτσι γενικά και αόριστα στον ομογενειακό Ελληνισμό. Οι Έλληνες ομογενείς έχουν συγκεκριμένα και πολλαπλά προβλήματα. Πρέπει να λυθούν. Ξέρετε ότι δεν λειτουργούν σχολεία στο εξωτερικό, ότι δεν πληρώνονται, ότι δεν υπάρχουν βιβλία; Αυτά θέλουν οι ομογενείς. Φεύγουν τα παιδιά μας, παίρνουν τις οικογένειές τους. Πού θα πάνε τα παιδιά σχολείο; Τίποτα το Υπουργείο Εξωτερικών! Ήθελα να ξέρω, τόσο πολύ μεγάλη «καούρα» για την κεντρική υπηρεσία και για τις περιφερειακές τίποτα. Έξω. Διπλωμάτες. Βεβαίως και εδώ να πάρουμε εξειδικευμένο προσωπικό. Εκεί είναι, όμως, η αιχμή του δόρατος.</p>
          <p>Η Ελληνική Λύση σάς το έχει πει και θα σας το πει για άλλη μία φορά: Υπάρχει παντελής απουσία της Ορθόδοξης Εκκλησίας μας, λες και έχετε ένα πρόβλημα με τον Χριστιανισμό. Δεν το καταλαβαίνουμε καθόλου. Αναφορά πουθενά. Πουθενά. Ούτε στο ομογενειακό συμβούλιο να έχουμε εκπρόσωπο της Εκκλησίας της ομογένειας. Γιατί;</p>
        </speech>
        <speech by="ioannis_amanatidis" eId="debate_2021-02-26_speech_161">
          <from>ΙΩΑΝΝΗΣ ΑΜΑΝΑΤΙΔΗΣ</from>
          <p>Έχει το Πατριαρχείο.</p>
        </speech>
        <speech by="antonios_mulonakis" eId="debate_2021-02-26_speech_162">
          <from>ΑΝΤΩΝΙΟΣ ΜΥΛΩΝΑΚΗΣ</from>
          <p>Τι έχει; Σιγά!</p>
          <p>Η Ελληνική Λύση περιμένει να δει και τις νομοτεχνικές βελτιώσεις και τις τροπολογίες, κύριε Υπουργέ. Πότε θα  έρθουν να τις δούμε; Έχετε υποσχεθεί να κάνετε ορισμένα πράγματα. Πρέπει να τα κάνετε. Περιμένουμε.</p>
          <p>Η Ελληνική Λύση επί της αρχής καταψηφίζει το παρόν νομοσχέδιο.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα της Ελληνικής Λύσης)</scene>
        <speech by="apostolos_abdelas" eId="debate_2021-02-26_speech_163">
          <from>Απόστολος Αβδελάς</from>
          <p>Και εμείς ευχαριστούμε, κύριε Μυλωνάκη. Μπλοκάρατε και το ηλεκτρονικό χρονόμετρο!</p>
          <p>Τον λόγο έχει η εισηγήτρια του ΜέΡΑ25 και Αντιπρόεδρος της Βουλής κ. Σοφία Σακοράφα.</p>
        </speech>
        <speech by="sofia_sakorafa" eId="debate_2021-02-26_speech_164">
          <from>ΣΟΦΙΑ ΣΑΚΟΡΑΦΑ</from>
          <p>Ευχαριστώ πολύ, κύριε Πρόεδρε.</p>
          <p>Θα εκμεταλλευτώ την ευκαιρία για να μιλήσω για κάποια πολιτικά ζητήματα που ανήκουν στην αρμοδιότητα του Υπουργείου Εξωτερικών. Άλλωστε για το νομοσχέδιο στο σύνολό του στις τέσσερις συνεδριάσεις της επιτροπής είχαμε την ευκαιρία να αναφερθούμε αναλυτικά και για τα άρθρα, αλλά και στην επί της αρχής συζήτηση.</p>
          <p>Κύριοι συνάδελφοι, έχουμε μία Κυβέρνηση που διατυμπανίζει τη δεδομένη υποστήριξη προς τις εκάστοτε επιλογές των Ηνωμένων Πολιτειών και του ΝΑΤΟ. Και όμως διαπιστώνουμε ότι η χώρα μας βρίσκεται χαμηλά στις προτεραιότητες επικοινωνίας της νέας ηγεσίας στον Λευκό Οίκο και το Στέιτ Ντιπάρτμεντ.</p>
          <p>Πριν από έναν μήνα, είχαμε ένα διήμερο βομβαρδισμό από τα μέσα μαζικής ενημέρωσης της αέναης κυβερνητικής προπαγάνδας και χρηματοδότησης ότι επίκειται επικοινωνία του Προέδρου των Ηνωμένων Πολιτειών με τον Έλληνα Πρωθυπουργό. Κατόπιν έπεσε πλήρης σιωπή και μέχρι σήμερα δεν έχει γίνει καμμία επικοινωνία της νέας ηγεσίας των Ηνωμένων Πολιτειών με την ελληνική πολιτική ή την πολιτειακή εκπροσώπηση.</p>
          <p>Υποθέτω, κύριε Υπουργέ, ότι και εσείς ως επικεφαλής της ελληνικής διπλωματίας συμμερίζεστε τον προβληματισμό μας γι’ αυτήν την κατάσταση. Θα είχε, επίσης, πολύ ενδιαφέρον η εκτίμησή σας για τους λόγους αυτής της πολιτικής συμπεριφοράς. Προφανώς η παράλειψη αυτή του Λευκού Οίκου στέλνει ένα σαφές μήνυμα υποβάθμισης προς την πρόθυμη και υπάκουη Ελλάδα, τη δεδομένη Ελλάδα, όπως με έπαρση δήλωσε ο κύριος Πρωθυπουργός μας.</p>
          <p>Η υποβάθμιση επιβεβαιώνεται και από άλλα γεγονότα. Είναι γνωστό, κύριε Υπουργέ, πως είχατε επικοινωνία μόλις στις 15 Φεβρουαρίου με τον νέο ομόλογό σας στις Ηνωμένες Πολιτείες τον κ. Άντονι Μπλίνκεν, που είχε αναλάβει καθήκοντα στις 26 Ιανουαρίου. Το έχουμε πει από την πρώτη στιγμή: Οι δηλώσεις περί δεδομένης συμμάχου υποβαθμίζουν από μόνες τους τη χώρα μας. Αυτός ο εκούσιος αυτοπροσδιορισμός καθορίζει και τον τρόπο που θα μας αντιμετωπίζουν οι Ηνωμένες Πολιτείες, αλλά και κάθε ενδιαφερόμενος, που δεν μπορεί να είναι άλλος από την υποβάθμιση. Μάλλον όμως υπάρχει κάτι ακόμα που σημαίνει και πρόσθετη ελληνική ευθύνη.</p>
          <p>Η άκριτη υποστήριξη της Κυβέρνησης του κυρίου Πρωθυπουργού σε όλες τις πρωτοβουλίες της κυβέρνησης Τραμπ, μάλλον δεν αξιολογείται τόσο θετικά από τη νέα κυβέρνηση Μπάιντεν. Στο θέμα αυτό συμμετοχή ευθύνης έχει και η κυβέρνηση του ΣΥΡΙΖΑ που ήταν επίσης πάντα πρόθυμη στα κελεύσματα του «διαβολικά καλού» Τραμπ. Να μην ξεχνάμε ότι κατάφεραν για χάρη των νατοϊκών σχεδιασμών οι σχέσεις μας με τη Ρωσία να φτάσουν σε σημείο που μπορεί να συγκριθεί μόνο με την πιο παγωμένη περίοδο του Ψυχρού Πολέμου.</p>
          <p>Επίσης, πρέπει εδώ στο ελληνικό Κοινοβούλιο να μιλήσουμε και για τον τρόπο παρουσίας των ξένων πρεσβειών στη χώρα μας. Ο πρέσβης των Ηνωμένων Πολιτειών στην Αθήνα μάς είχε προϊδεάσει και από την προηγούμενη θητεία του στην Ουκρανία ότι θα είχε μια περισσότερο ενεργητική παρουσία, για να το διατυπώσω όσο πιο διπλωματικά μπορώ. Είδαμε πρόσφατα και τον Γερμανό πρέσβη να παρεμβαίνει με μαθήματα άσκησης δημοσιογραφίας, για τα οποία μάλιστα δεν υπήρξε και καμμία αντίδραση μπορώ να πω. Θα χαιρόμουν πολύ αν μας διαψεύδατε σε αυτό, κύριε Υπουργέ. Ή μήπως επισημάνατε την ανάρμοστη αυτή συμπεριφορά στις 15 Φεβρουαρίου στην επικοινωνία σας με τον προϊστάμενό του, τον Υπουργό των Εξωτερικών;</p>
          <p>Παρεμπιπτόντως μήπως είχατε και καμμιά ενημέρωση για τον σχεδιαζόμενο ρόλο της Bundeswehr, του γερμανικού στρατού σε περιοχές όπου η χώρα μας ασκεί κυριαρχία και έχει κυριαρχικά δικαιώματα; Το γερμανικό Υπουργείο Άμυνας έχει εκδώσει το σχετικό σχέδιο μία βδομάδα πριν την επικοινωνία σας. Το έχω ήδη καταθέσει αυτό στην προηγούμενη επιτροπή. Φαντάζομαι ότι οπωσδήποτε θα έχετε ενημερωθεί από τις υπηρεσίες σας, αλλά αυτό είναι ζήτημα, που απαιτεί αντιμετώπιση σε υψηλό επίπεδο και σε συνεργασία και με τον Υπουργό Άμυνας και δεν είναι θέμα που μπορεί να ανατεθεί αποκλειστικά σε υφιστάμενες μονάδες.</p>
          <p>Αναφέρθηκα παραπάνω στην ελληνική άκριτη υποστήριξη και αποδοχή ακραίων θέσεων. Μία αναφορά μόνο στις σχέσεις μας με το Ιράν. Υπήρξε πριν από λίγες μέρες συνάντηση των Υπουργών Εξωτερικών της Γαλλίας, της Γερμανίας και της Μεγάλης Βρετανίας για να συνεννοηθούν και να συντονίσουν τις κινήσεις τους σε σχέση με το Ιράν, με δεδομένη πλέον και την αλλαγή ηγεσίας των Ηνωμένων Πολιτειών. Γνωρίζουμε όλοι πως οι σχέσεις μας με το Ιράν αποτελούν σοβαρό παράγοντα, που επηρεάζει τις σχέσεις μας με άλλες χώρες της περιοχής, όπως με την Τουρκία, το Ισραήλ, τη Σαουδική Αραβία ή και τα Εμιράτα, με τα οποία συνάψαμε πρόσφατα συμμαχία.</p>
          <p>Ποιος είναι ο σχεδιασμός της ελληνικής Kυβέρνησης; Ό,τι πει η Ουάσιγκτον ή ό,τι πει το Βερολίνο; Ίσως πρέπει να έχουμε στο μυαλό μας πως σήμερα συζητάμε για τον οργανισμό ενός Υπουργείου, που θα κληθεί να υπηρετήσει τις πολιτικές άλλων χωρών. Οι πράξεις και οι παραλείψεις της Κυβέρνησης, η ίδια η πολιτική της αντίληψη έχουν σχεδόν καταργήσει τον ρόλο του Υπουργείου. Ίσως έτσι εξηγείται και η ελαφρότητα με την οποία αντιμετωπίζονται τα ζητήματα του οργανισμού του. Πέρασε πάνω από ένας χρόνος από τότε που ακούσαμε για σχετικές διαβουλεύσεις σας με υπηρεσιακούς εκπροσώπους και παράγοντες. Και αποδείχθηκε στη συζήτηση με τους φορείς ότι δεν τους ακούσατε όλους. Το είπαν άλλωστε οι ίδιοι στην επιτροπή με πάρα πολύ μεγάλη έμφαση και σε όλη αυτή τη διαδικασία, αν και είχατε τα χρονικά περιθώρια, ήσασταν ιδιαίτερα επιλεκτικοί σε σχέση με τις προτάσεις και παρατηρήσεις που δεχθήκατε. Το έχουμε δει πολλές φορές το ίδιο έργο. Η όποια διαβούλευση δεν αντιμετωπίζεται ουσιαστικά, αλλά μόνο σαν μια υποχρεωτική διαδικασία, που τυπικά πρέπει να ολοκληρωθεί. Και ποιο είναι το αποτέλεσμα; Όλοι είναι δυσαρεστημένοι. Δεν τολμήσατε έναν νέο ριζικό σχεδιασμό του Υπουργείου. Προσπεράσατε εύκολα την αντιμετώπιση, που θα επέβαλλε η διοικητική επιστήμη από φόβο να μην συγκρουσθείτε με το προσωπικό. Κι όμως τελικά αυτό ακριβώς και καταφέρατε. Σταθήκατε στην επιφάνεια των πραγμάτων.</p>
          <p>Η προχειρότητα της αντιμετώπισης φαίνεται και στους τρεις πυλώνες που απλώς αντιστοιχούν στα τρία Υπουργεία προέλευσης του συγκεκριμένου προσωπικού και η Γενική Γραμματεία Απόδημου Ελληνισμού στριμώχνεται μαζί με τους ακολούθους Τύπου σε έναν ετερόκλητο και αποδυναμωμένο πυλώνα.</p>
          <p>Για τον απόδημο Ελληνισμό, το ξαναλέω, χρειάζεται απαραίτητα αυτοτελής υποδομή και όχι  βέβαια σε επίπεδο γενικής διεύθυνσης και μάλιστα σε ένα Υπουργείο που έχει αναπληρωτή Υπουργό, Υφυπουργό και γενικούς γραμματείς.</p>
          <p>Κύριε Υπουργέ, έχουμε μπροστά μας έναν οργανισμό ουσιαστικά ημιτελή κι ανώριμο, που απαιτεί επανεξέταση και αναθεωρήσεις. Είναι καλύτερα για την εξωτερική μας πολιτική αλλά και για τους εργαζομένους σε αυτήν να το αποσύρετε. Άλλωστε, ο ίδιος αναγγείλατε προχθές ότι θα υπάρξει νομοθέτημα για την αναδιάρθρωση των αρχών εξωτερικού. Ένα ελλειμματικό περιεχόμενο στον οργανισμό, ένα προβληματικό νομικό κείμενο με ασάφειες, συσκοτίσεις και στρέβλωση της πραγματικότητας. Θα αναφέρω χαρακτηριστικά ότι στον πίνακα για την αναλογία υπαλλήλων στην κεντρική υπηρεσία και στο εξωτερικό έχουν συμπληρωθεί στοιχεία μόνο για δύο χρόνια και όχι για έξι, όπως θα έπρεπε. Αλλά ακόμη και σε αυτές τις δύο καταχωρήσεις ο αριθμός προσωπικού αναφέρεται μόνο σε ένα έτος. Έτσι καμμία σύγκριση δεν μπορεί να είναι δυνατή.</p>
          <p>Αλλού ο υπερβάλλων ζήλος για διαστρέβλωση αγγίζει τα όρια του κωμικού. Ενδεικτικά μόνο, στην έκτη σελίδα της έκθεσης γίνεται αναφορά σε αυξήσεις προσωπικού. Αυξήσεις κατά 8% και κατά 12% χαρακτηρίζονται μικρές, ενώ αύξηση κατά 18% παρουσιάζεται ως οριακή. Δυστυχώς, οι εκθέσεις αυτές φέρουν και την υπογραφή σας, κύριε Υπουργέ. Όμως, είναι εκθέσεις που πολύς άλλος κόσμος είναι υποχρεωμένος να τις μελετήσει, στη Βουλή, στη δημόσια διοίκηση, στα δικαστήρια, σε πανεπιστήμια κ.λπ..</p>
          <p>Όλοι γνωρίζουμε ότι δύο είναι τα βασικά προβλήματα του Υπουργείου, τα οποία συστηματικά καλύπτονται με σιωπή, η υποστελέχωση και η υποχρηματοδότηση. Τελικά, όμως, και τα δύο αυτά προβλήματα χρησιμοποιούνται για την εφαρμογή πελατειακών και ρουσφετολογικών επιλογών. Όπως φαίνεται, ειδικά για την κάλυψη των πολυάριθμων στρατηγικών και επιτελικών μονάδων περισσεύουν και χρήματα αλλά περισσεύει και προσωπικό, όχι όμως για τις υπηρεσίες στο εξωτερικό. Για επιτελάρχες ναι, για την απαραίτητη υποδομή τους όχι. Ακούγεται σχεδόν ειρωνική η αναφορά σε μετάβαση στην ψηφιακή εποχή, όταν ο προτεινόμενος οργανισμός όχι μόνο δεν βελτιώνει τη λειτουργία και τη στελέχωση των προξενικών και διπλωματικών αρχών, αλλά εμποδίζει ουσιαστικά τη λειτουργία τους.</p>
          <p>Το αποτέλεσμα το περιέγραψαν με ακρίβεια όλοι οι φορείς. Για τον ολοένα αυξανόμενο απόδημο Ελληνισμό διατίθενται όλο και λιγότερα προξενεία και με προσωπικό, που διαρκώς συρρικνώνεται. Είναι ζητήματα γνωστά και έχουμε κουραστεί να τα επαναλαμβάνουμε. Με τον ίδιο τρόπο διατηρούμε και διπλωματικές αντιπροσωπείες υποστελεχωμένες, με έναν πρέσβη, που καλύπτει και τους τρεις πυλώνες, ενώ αναγκάζεται να καλύπτει και τις άλλες ανάγκες της υπηρεσίας έως και γραμματέας και τηλεφωνητής.</p>
          <p>Δεν ξέρω αν πρέπει να πω κάτι που μου έχει κάνει πολύ μεγάλη εντύπωση, ότι στα μέσα του 1990, όταν πρέσβεις μας αναφέρονταν στα τότε προβλήματα υποστελέχωσης της υπηρεσίας, κυρίως τόνιζαν κυρίως το υψηλό επίπεδο κατάρτισης, που απαιτούσε η υπηρεσία από τους διπλωμάτες. Θα αναφέρω το όνομά του, ο κ. Θεοδωρόπουλος, διπλωμάτης και πρώην Γενικός Γραμματέας στο Υπουργείο, ανέφερε χαρακτηριστικά για το επίπεδο γλωσσομάθειας ότι οι διπλωμάτες δεν πρέπει απλά να μιλούν τις ξένες γλώσσες, αλλά να τις «κελαηδούν», διότι ένας πρέσβης δεν πρέπει να αναγκάζεται να συντάσσει ο ίδιος μια ρηματική διακοίνωση επειδή δεν τα καταφέρνει ο υφιστάμενός του, έλεγε ο κ. Θεοδωρόπουλος.</p>
          <p>Μπροστά σε τέτοια σοβαρά προβλήματα είναι στρουθοκαμηλισμός να ασχολούμαστε με διλήμματα του τύπου «ναι ή όχι σε μόνιμο Υφυπουργό ή πόσοι γενικοί γραμματείς και από αυτούς πόσοι υπηρεσιακοί». Το πρόβλημα δεν είναι πώς θα διαμορφωθεί η κορυφή της πυραμίδας. Εδώ δεν υπάρχει καν η κανονική πυραμίδα.</p>
          <p>Μεγάλος προβληματισμός υπήρξε και για την ονομασία ενός φορέα, αν θα είναι για «απόδημο» Ελληνισμό, ή για «απανταχού», ή για «οικουμενικό». Το πρόβλημα όμως για εμάς δεν είναι εκεί. Το πρόβλημα είναι ότι δεν έχουμε πολιτική για όλους αυτούς τους ανθρώπους που ζουν είτε στη Νέα Υόρκη, είτε στο Αργυρόκαστρο, είτε στο Βερολίνο, είτε στην Τένεδο. Δεν προχωράτε ούτε τώρα στην απαιτούμενη γενναία στελέχωση στο εξωτερικό. Επαναλαμβάνετε τις αναχρονιστικές προσεγγίσεις των πελατειακών μετατάξεων, όπως πριν δεκαετίες. Δεν προχωρήσετε το 2020 σε προσλήψεις μέσω της διπλωματικής ακαδημίας. Δεν τις χρειάζεται το επιτελικό σας κράτος. Ήδη πολλοί σκέφτονται ή και μεθοδεύουν να λυθεί το πρόβλημα με παράταση των ετών υπηρεσίας έως και τη συνταξιοδότησή τους.</p>
          <p>Η εμμονή σας στον αναχρονισμό φαίνεται και στις γλώσσες που απαιτούνται για την εισαγωγή στη Διπλωματική Ακαδημία. Σε ένα πολυπολικό διεθνές περιβάλλον απορρίπτετε γλώσσες όπως η αραβική, η ισπανική, η κινεζική και η ρωσική. Είναι επίσημες γλώσσες του Οργανισμού Ηνωμένων Εθνών, χρησιμοποιούνται από εκατοντάδες εκατομμύρια ανθρώπους σε χώρες με τις οποίες έχουμε κρίσιμες σχέσεις αλλά έχουμε και προοπτικές. Και γιατί το κάνετε αυτό; Μία και μόνο είναι η πιθανή εξήγηση: Για να εξυπηρετήσετε μια μικρή διπλωματική κάστα που θέλει να ανανεώνεται κληρονομικά. Παρακαλώ, αν έχετε κάποια άλλη εξήγηση να μας την πείτε.</p>
          <p>Με όλα αυτά τα δεδομένα η φθίνουσα πορεία μας δεν μπορεί να θεωρηθεί έκπληξη, ούτε οι αρνητικές της συνέπειες. Παραδείγματος χάριν, το αποκαλούμενο «τουρκολιβυκό σύμφωνο» δεν είναι τόσο επίτευγμα της τουρκικής διπλωματίας όσο το φυσικό αποτέλεσμα της υποστελέχωσης και υποχρηματοδότησης του Υπουργείου μας. Κάπως έτσι πρέπει να κάνουμε βαθιές αναδρομές στον χρόνο για να επικαλεστούμε την τελευταία διπλωματική επιτυχία της Ελλάδας. Κι αυτό δεν αφορά στις εκάστοτε ικανότητες ή την επάρκεια του προσωπικού του Υπουργείου.</p>
          <p>Κύριε Υπουργέ, την ώρα που προχωρούν οι λεγόμενες «διερευνητικές συνομιλίες» με την Τουρκία, οι προβληματισμοί γίνονται ακόμη εντονότεροι. Δεν μπορούμε να παραβλέψουμε την αδυναμία της Κυβέρνησης -και με ευθύνη κυρίως του Πρωθυπουργού- να απορρίψει εξαρχής την μεροληπτική παρέμβαση της Γερμανίας. Έτσι εγκλωβιστήκαμε σε μία υποχρεωτική πλέον ακολουθία συνεχών υποχωρήσεων και μάλιστα χωρίς να έχουμε εξασφαλίσει εκ των προτέρων ένα πλαίσιο κυρώσεων, συζητάμε και διαπραγματευόμαστε την ώρα που τα τουρκικά πολεμικά κάνουν έρευνες πάνω σε ελληνική υφαλοκρηπίδα και εγκλωβίζουν ελληνικά αεροσκάφη. Αντίθετα μάλιστα, «καταφέραμε» η έναρξη των συζητήσεων να αναβάλει εξ ορισμού και επ’ αόριστον κάθε πιθανότητα κυρώσεων. Αυτό δεν είναι οπωσδήποτε πλαίσιο πραγματικού διαλόγου. Ευχόμαστε, λοιπόν, να μην αποδειχθεί ένα προαναγγελθέν τελεσίγραφο χαλκευμένου συνυποσχετικού. Σε περίπτωση μάλιστα μη αποδοχής του, θα βρεθούν πολλοί να επιρρίψουν στην Ελλάδα την ευθύνη για το αδιέξοδο με πρώτο-πρώτο το μεροληπτικό Βερολίνο.</p>
          <p>Είχαμε προβλέψει αυτή την εξέλιξη από το καλοκαίρι, αν θυμάστε, κύριε Υπουργέ. Είχαμε προειδοποιήσει ότι θα εγκλωβιστούμε σ’ αυτήν τη διλημματική θέση στην οποία σήμερα βρισκόμαστε.</p>
          <p>Με μεγάλο προβληματισμό ακούμε και τις επαναλαμβανόμενες πρωθυπουργικές δηλώσεις, που προσδιορίζουν ως μοναδική διαφορά μας με την Τουρκία την οριοθέτηση των θαλασσίων ζωνών. Όλοι γνωρίζουμε ότι ο όρος «θαλάσσιες ζώνες» περιλαμβάνει και τα χωρικά ύδατα.</p>
          <p>Ρωτάμε, λοιπόν, ευθέως την ελληνική Κυβέρνηση: Υπάρχουν θέματα χωρικών υδάτων που έχετε αποφασίσει να συζητήσετε με την Τουρκία και ποια είναι αυτά; Εάν μέχρι στιγμής δεν υπάρχει τέτοιο δεδομένο, το αντιμετωπίζετε σαν ενδεχόμενο στην εξέλιξη των πραγμάτων και αν ναι, τι σχεδιάζετε να κάνετε στην περίπτωση αυτή;</p>
          <p>Να επισημάνουμε και ένα παράδοξο: Εδώ αποφασίζετε τη σύσταση στο Υπουργείο μιας πληθώρας επιτελικών και στρατηγικών μονάδων. Όμως, στις κρίσιμες συζητήσεις με την Τουρκία, η Ελλάδα προσέρχεται με εκπρόσωπο της αποκλειστικής επιλογής του κυρίου Πρωθυπουργού. Στην τριμελή ομάδα διαπραγμάτευσης μετέχουν και ο προϊστάμενος της αρμόδιας μονάδας του Υπουργείου και η προϊσταμένη του γραφείου του Γενικού Γραμματέα.</p>
          <p>Τα στρατηγικά και επιτελικά σχέδια του οργανισμού, που καλούμεθα να ψηφίσουμε σήμερα, αποδεικνύεται στην πράξη ότι υπάρχουν μόνο για επικοινωνιακή κατανάλωση. Καταθέτετε έναν οργανισμό που η εκάστοτε πολιτική ηγεσία θα παρακάμπτει ελεύθερα.</p>
          <p>Η πολιτική πραγματικότητα, λοιπόν, έχει τη δική της κανονιστική ισχύ. Δεν υπακούει σε σχεδιασμούς επί χάρτου που δεν τη λαμβάνουν υπ’ όψιν.</p>
          <p>Αυτό θα συμβεί και με μία σειρά από διατάξεις του οργανισμού. Ας είναι αυτή τουλάχιστον μια ευκαιρία να αποκατασταθούν, κύριε Υπουργέ, πολύχρονες και εξόφθαλμες αδικίες, όπως αυτές με τα νοσήλια, τα δίδακτρα, το προσωπικό του Υπουργείου Οικονομίας και Ανάπτυξης και την άνιση μεταχείριση των ακολούθων Τύπου.</p>
          <p>Θα μου επιτρέψετε να κλείσω με ένα ειδικό θέμα, που έβαλα στην επιτροπή. Είπα, λοιπόν, στην επιτροπή ότι ιδιαίτερα στο Υπουργείο Εξωτερικών είναι κρίσιμη η ποιότητα του ανθρώπινου δυναμικού. Και μιλάμε όχι μόνο για τα προσόντα κατά τον χρόνο εισόδου στην υπηρεσία, αλλά και για την αναγκαία, διαρκή επιμόρφωσή του, πολύ περισσότερο αφού μεγάλο μέρος της δράσης του Υπουργείου αναφέρεται στην προώθηση των εθνικών θέσεων, στον διάλογο και τη διαπραγμάτευση με ομολόγους του του εξωτερικού. Αυτό σημαίνει άμεσο ανταγωνισμό στο βάθος και στο εύρος της γνώσης των θεμάτων και ως προς την εξέλιξή τους μέχρι τον εκάστοτε κρίσιμο χρόνο.</p>
          <p>Θέτω, λοιπόν, ένα ερώτημα σε εσάς, κύριε Υπουργέ: Μπορείτε να μας ενημερώσετε -ενδεικτικά το λέω- για τις δαπάνες της βιβλιοθήκης του Υπουργείου για τα έτη 2005, 2010, 2015 και 2020 για την προμήθεια βιβλίων και επιστημονικών περιοδικών μαζί με τις συνδρομές σε εξειδικευμένες ιστοσελίδες; Η επιλογή των ετών προκύπτει από την σταδιακή εξέλιξη της ελληνικής πραγματικότητας: 2005 πριν επιβληθούν τα μνημόνια, 2010 στην αρχή των μνημονίων, 2015 κορύφωση των μνημονιακών πιέσεων και 2020 οπότε και τα περισσότερα κόμματα έχετε γιορτάσει το τέλος των μνημονίων.</p>
          <p>Σας ευχαριστώ πολύ, κύριε Πρόεδρε.</p>
        </speech>
        <scene>(Χειροκροτήματα από την πτέρυγα του ΜέΡΑ25)</scene>
        <speech by="apostolos_abdelas" eId="debate_2021-02-26_speech_165">
          <from>Απόστολος Αβδελάς</from>
          <p>Ευχαριστούμε πολύ, κυρία Σακοράφα.</p>
          <p>Τον λόγο έχει ο Υπουργός Δικαιοσύνης κ. Κωνσταντίνος Τσιάρας για την τροπολογία με γενικό αριθμό 764 και ειδικό 5.</p>
        </speech>
        <speech by="konstantinos_tsiaras" eId="debate_2021-02-26_speech_166">
          <from>ΚΩΝΣΤΑΝΤΙΝΟΣ ΤΣΙΑΡΑΣ</from>
          <p>Κυρίες και κύριοι συνάδελφοι, βρίσκομαι ενώπιον της Εθνικής Αντιπροσωπείας για να υποστηρίξω την τροπολογία του Υπουργείου Δικαιοσύνης, με την οποία δίνεται παράταση στις προθεσμίες υποβολής δηλώσεων περιουσιακής κατάστασης και οικονομικών συμφερόντων.</p>
          <p>Όπως ενδεχομένως έχετε ήδη ενημερωθεί, μιας και η συγκεκριμένη τροπολογία έχει κατατεθεί εδώ και δύο ημέρες, παρατείνεται μέχρι τις 31 Μαρτίου του 2021 η προθεσμία υποβολής από τους υπόχρεους των δηλώσεων περιουσιακής κατάστασης και οικονομικών συμφερόντων εν όψει των -όπως όλοι αναγνωρίζουμε- αντικειμενικών δυσχερειών για τη συγκέντρωση των συνυποβαλλομένων δικαιολογητικών. Υπάρχουν οι έκτακτες συνθήκες, που διαμορφώθηκαν από την πανδημία, ξέρουμε ότι υπάρχουν τα σχετικά μέτρα τα οποία έχουν ληφθεί, οπότε αντιλαμβάνεστε ότι αυτός ο χρόνος, για τον οποίον η Κυβέρνηση προτείνει την παράταση, είναι λογικό να απαντά σε πολλά θέματα και σε πολλά ζητήματα που έχουν δημιουργηθεί, ειδικά το τελευταίο χρονικό διάστημα.</p>
          <p>Ευχαριστώ πολύ, κύριε Πρόεδρε.</p>
        </speech>
        <speech by="apostolos_abdelas" eId="debate_2021-02-26_speech_167">
          <from>Απόστολος Αβδελάς</from>
          <p>Να είστε καλά.</p>
          <p>Τον λόγο έχει ο Υπουργός Εξωτερικών κ. Νικόλαος - Γεώργιος Δένδιας. Αμέσως μετά θα πάρει τον λόγο ο Κοινοβουλευτικός Εκπρόσωπος του ΣΥΡΙΖΑ, κ. Γεώργιος Κατρούγκαλος.</p>
          <p>Ορίστε, κύριε Υπουργέ, έχετε τον λόγο.</p>
        </speech>
        <speech by="nikolaos-georgios_dendias" eId="debate_2021-02-26_speech_168">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Ευχαριστώ, κύριε Πρόεδρε. Δεν ήξερα ότι θα ζητήσει τον λόγο ο Κοινοβουλευτικός Εκπρόσωπος του ΣΥΡΙΖΑ. Οφείλω να πω ότι θα είχα διατάξει αλλιώς τον χρόνο. Θα είχα επιλέξει να τον ακούσω πρώτα, για να μπορώ να του απαντήσω.</p>
        </speech>
        <speech by="apostolos_abdelas" eId="debate_2021-02-26_speech_169">
          <from>Απόστολος Αβδελάς</from>
          <p>Να ξέρετε ότι το ήθελε κι εκείνος.</p>
        </speech>
        <speech by="nikolaos-georgios_dendias" eId="debate_2021-02-26_speech_170">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Φαντάζομαι ότι το ίδιο σκέφτηκε και αυτός.</p>
          <p>Κατ’ αρχάς, κυρίες και κύριοι συνάδελφοι, θα ήθελα να κάνω μία τοποθέτηση όσον αφορά την ευρύτερη επικαιρότητα στα θέματα εξωτερικής πολιτικής. Θέλω να επαναλάβω ότι η χώρα μας, η πατρίδα μας, η Ελλάδα έχει αυτοπεποίθηση και βεβαίως η γείτων Τουρκία δεν θα επιτύχει να δημιουργήσει στην ελληνική εξωτερική πολιτική σύνδρομο σκυλιού του Παβλόφ. Η Ελλάδα αντιδρά όπως πρέπει και όταν πρέπει, όχι όταν και όπως το επιθυμεί η Τουρκία και μάλιστα για λόγους προφανείς ακόμα και σε μαθητή του δημοτικού σχολείου. Και θέλω να πω ότι είναι ευτυχές πως αναντίστοιχα με το παρελθόν, το σύνολο του πολιτικού κόσμου ανέγνωσε με τον ίδιο τρόπο ή περίπου με τον ίδιο τρόπο τον ευκρινή και απλοϊκό τουρκικό σχεδιασμό.</p>
          <p>Θέλω τώρα να έρθω στα θέματα του νομοθετήματος και να σχολιάσω και μερικά τα οποία ελέχθησαν εδώ από τους εισηγητές. Θα ήθελα να ζητήσω συγγνώμη για την ολιγόλεπτη απουσία μου από την Αίθουσα. Έχει να κάνει με την ανάγκη να μιλήσω με τον ειδικό απεσταλμένο του Γενικού Γραμματέα του Οργανισμού Ηνωμένων Εθνών στη Λιβύη. Και θα ήθελα, επίσης, να πω στην κ. Σακοράφα, που αναφέρθηκε στις σχέσεις μας με τη Ρωσία, ότι στις 14.30΄ θα μου επιτρέψετε να λείψω πάλι λίγο από την Αίθουσα για να μιλήσω για δεύτερη φορά μέσα σε μία εβδομάδα με τον Υπουργό Εξωτερικών της Ρωσίας, τον κ. Λαβρόφ, όπως επίσης ότι έχω συνομιλήσει δύο φορές με τον κ. Μπλίνκεν. Και αυτό βεβαίως δεν αφορά εμένα, αλλά αφορά την Κυβέρνηση Μητσοτάκη και την Ελλάδα.</p>
          <p>Έρχομαι τώρα στους βασικούς άξονες του σχεδίου νόμου. Αυτό το σχέδιο νόμου, κυρίες και κύριοι συνάδελφοι, η Κυβέρνηση Μητσοτάκη το θεωρεί σημαντική μεταρρύθμιση και απαραίτητο εκσυγχρονισμό του Υπουργείου. Ενσωματώνει στη δομή του Υπουργείου την οικονομική και τη δημόσια διπλωματία, όπως επίσης και τη Γενική Γραμματεία Απόδημου Ελληνισμού.</p>
          <p>Άκουσα πάρα πολλά στην Αίθουσα από ορισμένους συναδέλφους -όπως και στην επιτροπή- περί μη μεταρρύθμισης, περί μη ανοίγματος στο μέλλον, περί μη οράματος. Δεν είδα να κατατίθεται οποιαδήποτε συγκεκριμένη πρόταση. Άκουσα ορισμένους γενικόλογους αφορισμούς, τα συνήθη. Έχω υπάρξει πλέον πολλά χρόνια Βουλευτής, αρκετά χρόνια Κοινοβουλευτικός Εκπρόσωπος στην αντιπολίτευση, γνωρίζω τους περίπου στερεότυπους αφορισμούς, που χρησιμοποιεί η Αντιπολίτευση όταν υπάρχει μία γενική πολιτική περίοδος όξυνσης και θα ήθελε να την εντείνει. Δεν άκουσα, λοιπόν, κάποια συγκεκριμένη πρόταση. Όσον αφορά τον ΣΥΡΙΖΑ, βεβαίως -γιατί εδώ πρέπει να είμαι σαφής- τις προτάσεις του τις βρήκα κατατεθειμένες στη θεσμική γνώμη του Υπουργείου και τις χρησιμοποίησα. Άρα, δεν απευθύνεται στην Αξιωματική Αντιπολίτευση το ερώτημα. Το απευθύνω, όμως, στα υπόλοιπα κόμματα. Εάν έχουν πραγματικά απαντήσεις μελλοντικής πρόκλησης, γιατί δεν μας τις καταθέτουν εδώ έστω και ως σκέψεις, για να κατανοήσουμε περί τίνος πρόκειται και τι σκέπτονται και πιθανόν να τις υιοθετήσουμε;</p>
          <p>Άκουσα επίσης έναν σχολιασμό πάλι για το μεγάλο μέγεθος του νομοθετήματος. Ειλικρινά, δεν έχω ξανακούσει ποτέ, κυρίες και κύριοι συνάδελφοι, ότι προοδευτική τοποθέτηση είναι η υιοθέτηση των προεδρικών διαταγμάτων και μη προοδευτική τοποθέτηση είναι η εισαγωγή νόμου στη Βουλή. Πρώτη φορά το ακούω αυτό το πράγμα. Δεν μου έχει ξανατύχει. Αντιθέτως, έχω πολλάκις κάνει και εγώ ο ίδιος κριτική σε Υπουργούς, διότι αντί να φέρνουν τις διατάξεις στη βάσανο του Κοινοβουλίου, επιλέγουν την οδό του προεδρικού διατάγματος. Διότι αυτή είναι η επιλογή εδώ.</p>
          <p>Και επειδή ελέχθη προηγουμένως ότι θα ταλαιπωρούμαι με το να εισάγω, όταν χρειάζεται, τροπολογίες επί του νομοθετήματος αντί να επιλέξω, φαντάζομαι, κατά την άποψη αυτών οι οποίοι μου απηύθυναν τη σύσταση με αγαθά κίνητρα, το προεδρικό διάταγμα αντί του νόμου, θέλω να σας πω το εξής: Το τελευταίο προεδρικό διάταγμα, το οποίο έχει και τεράστια εθνική σημασία και αφορούσε το κλείσιμο των κόλπων για να προβούμε στην επέκταση των χωρικών υδάτων, έμεινε στο Συμβούλιο της Επικρατείας για τέσσερις μήνες. Αυτή την ευέλικτη οδό μού προτείνετε για τον οργανισμό του Υπουργείου; Αν αυτό μου προτείνετε, σας παρακαλώ, κοιτάξτε τους χρόνους επεξεργασίας των προεδρικών διαταγμάτων.</p>
          <p>Επίσης, θα ήθελα να σας πω ότι εγώ δεν κρύβω –και το έχω πει ευθέως- ότι η Κυβέρνηση βλέπει τη μεταρρύθμιση στο Υπουργείο Εξωτερικών ως μια πορεία τριών σταδίων και αυτό είναι το πρώτο. Και είναι βέβαιον ότι παρά τη βασανιστική διαδικασία εδώ και εκτός της Αιθούσης εμπεριέχει πιθανά σφάλματα, τα οποία θα πρέπει από κοινού να δούμε και να διορθώσουμε στο μέλλον. Δεν υπάρχει κάτι κακό σε αυτό. Το κακό είναι η αντίληψη του αλάνθαστου, του από καθέδρας, όχι η αντίληψη μιας κυβέρνησης η οποία προσλαμβάνει τη νομοθετική διαδικασία ως διάλογο και δέχεται ότι χρειάζεται και αναπροσαρμογή, ανάλογα με τις συνθήκες. Αυτό είναι η Κυβέρνηση Μητσοτάκη, αυτό έχει επιλέξει ως διαδικασία νομοθέτησης.</p>
          <p>Όσον αφορά δε την εξοικονόμηση χρόνου και χώρου, σας λέω ότι εδώ υπάρχει ένα νομοθέτημα το οποίο κωδικοποιεί. Και το είπα και στην επιτροπή ότι η κωδικοποίηση σε όλες τις νομικές σχολές και σε όλες τις νομοθετικές σκέψεις παντού στον πλανήτη είναι κάτι το θετικό. Είναι η πρώτη φορά που άκουσα ότι η κωδικοποίηση είναι κάτι το αρνητικό, γιατί παράγει μεγάλα νομοθετήματα. Έχουμε και καινοφανείς τώρα νομικές απόψεις κατά των κωδικοποιήσεων. Ενδιαφέρον!</p>
          <p>Όμως, θέλω να πω και το εξής: Έχει γίνει πολύ μεγάλη προσπάθεια εδώ για να υπάρχει σύντμηση στον βαθμό που ήταν εφικτό. Παράδειγμα: Η Μεταφραστική Υπηρεσία. Στο προηγούμενο νομοθέτημα του 2007 η Μεταφραστική Υπηρεσία έχει ένα νομοθέτημα σαράντα τριών σελίδων! Εδώ ρυθμίζεται σε εννιά σελίδες. Το θεωρείτε αυτό πραγματικά υπερβολή;</p>
          <p>Επίσης, ως προς τον χρόνο και τη δυνατότητα να υπάρξει διάλογος, το νομοθέτημα ξεκίνησε με ομάδα εργασίας που συγκροτήθηκε -και στην οποία μετείχαν όλοι οι παράγοντες του Υπουργείου- τον Οκτώβριο του 2019. Τέλη Νοεμβρίου υπήρξε πρώτο σχέδιο. Υπήρξε εσωτερική διαβούλευση από τον Νοέμβριο του 2019 με τα γραφεία και τα δικά μου και των Υφυπουργών επί σχεδόν δέκα μήνες. Τι ήταν αυτό, που δεν πρόλαβε να ακουστεί μέσα σε αυτούς τους δέκα μήνες; Εγώ δεν λέω ότι δεχτήκαμε όλες τις απόψεις που εκφράστηκαν. Και δεν σας κρύβω ότι θεωρώ ότι ορισμένες απόψεις ήταν απολύτως συντεχνιακές και δεν τις συμπεριλάβαμε και θα εξηγήσω μετά τι εννοώ για αυτά. Όμως, τι δεν πρόλαβε να ακουστεί;</p>
          <p>Κυρίες και κύριοι συνάδελφοι, θα υπάρξει δεύτερη φάση μεταρρύθμισης η οποία εκτελείται όπως συζητάμε και αυτό είναι ο ψηφιακός μετασχηματισμός του Υπουργείου. Και θα ήθελα να ευχαριστήσω από αυτό το Βήμα τον Υπουργό, κ. Πιερρακάκη και το Υπουργείο Ψηφιακής Πολιτικής για την πολύ καλή συνεργασία που έχουμε.</p>
          <p>Επιδιώκουμε -ο ψηφιακός μετασχηματισμός έχει δύο άξονες- ένα ολοκληρωμένο σύστημα ψηφιακής διαχείρισης των επιχειρησιακών διαδικασιών, που λείπει πλήρως από το Υπουργείο.</p>
          <p>Κυρίες και κύριοι συνάδελφοι, το Υπουργείο δεν λειτουργεί ούτε καν ως Υπουργείο Εξωτερικών της δεκαετίας του 1980. Μέχρι το 1960 και πολύ και το ξέρουν όλοι όσοι έχουν υπηρετήσει σε αυτό το Υπουργείο.</p>
          <p>Επιδιώκουμε ένα δίκτυο ηλεκτρονικής διακίνησης εγγράφων, το οποίο είναι απολύτως απαραίτητο, ένα νέο ασφαλές δίκτυο διακίνησης διαβαθμισμένων πληροφοριών -είναι δυνατόν αυτό να μην υπάρχει στον 21ο αιώνα;- μια σύγχρονη ψηφιακή πλατφόρμα συλλογής και διαχείρισης των ανοιχτών πηγών στα διεθνή media και τα social media, ένα σύστημα για την οικονομική διαχείριση των Αρχών Εξωτερικού -το ξέρετε ότι γίνεται ακόμα με το χέρι;- και επίσης ένα ψηφιακό αποθετήριο. Ελέχθη στην Αίθουσα τι γίνεται με το τεράστιο αρχείο του Υπουργείου Εξωτερικών, το οποίο αποτελεί συνολικά περιουσία του ελληνικού λαού διότι αποτελεί τη ζώσα ιστορία. Εάν δεν ψηφιοποιηθούν αυτά, θα χαθούν. Αυτή είναι η πραγματικότητα και αυτό γίνεται και επιχειρείται και βεβαίως θα πάρει χρόνο, αλλά η διαδικασία ξεκινά.</p>
          <p>Yπάρχει και ένας δεύτερος άξονας, που αφορά την ψηφιοποίηση του συνόλου των παρεχομένων προξενικών υπηρεσιών -ήταν εδώ προηγουμένως, με αντικατέστησε για λίγο και τον ευχαριστώ ο αρμόδιος Υπουργός, ο κ. Κώστας Βλάσης- για να μπορούν οι Έλληνες, που διαβιούν στο εξωτερικό να επικοινωνούν με τις πρεσβείες μας και να εξυπηρετούνται από τις πρεσβείες μας. Και αν είδατε, εδώ και ένα μικρό χρονικό διάστημα έγινε και μια πρώτη εμφάνιση του συστήματος από τον ίδιο τον Πρωθυπουργό, τον κ. Μητσοτάκη.</p>
          <p>Επίσης, πρέπει να αναδιοργανώσουμε πλήρως τη Διπλωματική Ακαδημία. Η Διπλωματική Ακαδημία κατ’ αρχάς δεν διδάσκει στους διπλωμάτες μας σήμερα τη δυνατότητα να χειριστούν την οικονομική διπλωματία που μπαίνει μέσα στο Υπουργείο.</p>
          <p>Και να σας πω ένα εκ των πολλών: Απαιτείται μια συνολική επανεκτίμηση και του τρόπου και της διαδικασίας διδαχής. Η Διπλωματική Ακαδημία αυτήν τη στιγμή διδάσκει τους Έλληνες διπλωμάτες πώς βλέπει η ελληνική πλευρά τα πράγματα. Δεν τους διδάσκει πώς ο συνομιλητής τους -οπουδήποτε στον κόσμο- θα τοποθετηθεί απέναντι στην ελληνική θέση. Και σε αυτήν την προσπάθεια, επίσης, οι ιδέες όλων είναι απολύτως καλοδεχούμενες.</p>
          <p>Επίσης, πρέπει να αναδιαρθρώσουμε τις Αρχές Εξωτερικού. Εδώ κατηγορήθηκα προηγουμένως –και μου έκανε εντύπωση, οφείλω να σας πω- ότι υπάρχουν περισσότεροι διπλωμάτες στο εσωτερικό από ό,τι στο εξωτερικό, όπως λέει το νομοθέτημα. Το νομοθέτημα δεν λέει τίποτε, διότι το νομοθέτημα δεν ρυθμίζει τις Αρχές Εξωτερικού.</p>
          <p>Αυτό θα είχε έννοια ως συζήτηση όταν θα έρθει, αλλά μια και το συζητήσαμε, επιτρέψτε μου να σας πω ότι αυτήν τη στιγμή -για να ξέρετε λίγο τους αριθμούς- έχουμε πεντακόσιους έντεκα διπλωμάτες, εκατόν εβδομήντα με πρεσβευτικό βαθμό, διακόσιους τριάντα εννιά με βαθμό συμβούλου και μόλις ενενήντα τρεις με βαθμό γραμματέα και εννιά ακόλουθους.</p>
          <p>Στην Πορτογαλία, μία χώρα παρόμοιου μεγέθους με μας, υπηρετούν τετρακόσιες ενενήντα ένας διπλωμάτες, διακόσιοι είκοσι δύο υπηρετούν στην κεντρική υπηρεσία, διακόσιοι εξήντα εννιά στις Αρχές Εξωτερικού. Στην Αυστρία υπηρετούν τετρακόσιες είκοσι έξι διπλωμάτες, διακόσιοι δεκαπέντε εντός, διακόσιοι έντεκα εκτός.</p>
          <p>Στο Υπουργείο έχουμε αυτήν τη στιγμή διακόσιους είκοσι στην κεντρική υπηρεσία, δηλαδή 43% και διακόσιους ενενήντα έναν στο εξωτερικό. Η αναλογία είναι 1% προς 1,3%. Το διεθνές παραδεκτό είναι από 1,1% ως ένα 1,8%. Αυτή είναι η αναλογία. Όταν κάνουμε αυτή τη συζήτηση, λοιπόν, παρακαλώ να έχουμε την αίσθηση των αριθμών.</p>
          <p>Από εκεί και πέρα, κυρίες και κύριοι συνάδελφοι, θα μετασχηματίσουμε επίσης τον Οργανισμό Ασφάλισης Εξαγωγικών Πιστώσεων. Το νομοθέτημα είναι σχεδόν έτοιμο, θα έρθει στη Βουλή. Να με συγχωρήσετε, εγώ θα επιμείνω στη διαδικασία της νομοθέτησης διά της Βουλής και όχι διά των προεδρικών διαταγμάτων, όταν έχω την επιλογή.</p>
          <p>Επίσης, θέλω να σας πω ότι στο παρόν νομοθέτημα το Υπουργείο διαρθρώνεται σε τρεις βασικούς πυλώνες: Διεθνείς σχέσεις, οικονομικές σχέσεις και εξωστρέφεια, δημόσια διπλωματία, απόδημος Ελληνισμός.</p>
          <p>Όσον αφορά τη Γενική Γραμματεία Απόδημου Ελληνισμού και Δημόσιας Διπλωματίας, έγινε συζήτηση. Ακούστηκε ελάχιστα -πρέπει να πω- εντός της Αίθουσας και στην επιτροπή, αλλά ακούστηκε περισσότερο σε διάφορες επιστολές, που παρέλαβα ότι αυτό υποβαθμίζει τη γενική γραμματεία, την πρώην Γενική Γραμματεία Απόδημου Ελληνισμού.</p>
          <p>Με συγχωρείτε, κύριοι συνάδελφοι, όσοι έχουν υπηρετήσει στο Υπουργείο Εξωτερικών τα ξέρουν, αλλά θα τα πω για αυτούς, που δεν έχουν υπηρετήσει στο Υπουργείο Εξωτερικών.</p>
          <p>Κατ’ αρχάς, ο απόδημος Ελληνισμός ήταν εκτός του Υπουργείου Εξωτερικών, εκτός της δομής του Υπουργείου Εξωτερικών. Ήταν ένα παρακολούθημα το οποίο ήταν κάπου στο πουθενά, σε ένα κτήριο εκτός Υπουργείου, εκτός της δομής του Υπουργείου, εκτός της συνολικής πολιτικής του Υπουργείου. Ξέρετε πόσο προσωπικό είχε αυτό που ορισμένοι είπαν ότι αποτελούσε μεγάλη εθνική προτεραιότητα και η Κυβέρνηση Μητσοτάκη, έτσι όπως τώρα το εισάγει στην Εθνική Αντιπροσωπεία, το υποβαθμίζει;</p>
          <p>Αυτή, λοιπόν, η μεγάλη εθνική προτεραιότητα, κυρίες και κύριοι συνάδελφοι, είχε μόλις εικοσιπέντε άτομα προσωπικό, απομονωμένο κάπου εκτός Υπουργείου. Αυτά τα εικοσιπέντε άτομα προσωπικό είχαν το 2017 προϋπολογισμό 3 εκατομμύρια ευρώ, το 2018 είχαν 2,8 εκατομμύρια ευρώ, το 2019 είχαν 2,2 εκατομμύρια ευρώ, το 2020 είχαν 1,5 εκατομμύρια ευρώ. Αυτοί ήταν οι προϋπολογισμοί, που υπήρχαν και πρέπει να σας πω ότι δεν είχαν καν τη δυνατότητα να απορροφήσουν αυτούς τους προϋπολογισμούς, εκ των οποίων -αυτών των αστείων προϋπολογισμών- το 45% δεν απορροφήθηκε. Μάλιστα, νομίζω ότι το 2019 δεν απορροφήθηκε το 67%, το 67% του 1,5 εκατομμυρίου ευρώ.</p>
          <p>Και λέτε ότι αυτή η καινούργια προτεινόμενη ρύθμιση είναι υποβάθμιση έναντι αυτού του παρελθόντο,ς που το θεωρείτε αναβάθμιση, αν μπορούσαμε να πάμε τον χρόνο προς τα πίσω;</p>
          <p>Ως προς το Συμβούλιο Απόδημου Ελληνισμού, νομίζω ότι υπήρξε μία συνολική τοποθέτηση.</p>
          <p>Ως προς τη μείωση των γενικών γραμματειών, αυτό έγινε με απόφαση του Πρωθυπουργού και κατά την άποψή μου έγινε ορθώς.</p>
          <p>Η μείωση των επιμέρους οργανωτικών μονάδων, σαρανταοκτώ από εξηνταπέντε και εξηνταεπτά από εκατόν ενενήντα τρία τμήματα, εκεί η εξοικονόμηση είναι πολύ μεγαλύτερη και βεβαίως λιγότερες υπηρεσίες στον Υπουργό, δώδεκα αντί για δεκαεννιά, διότι η αντίληψη ήταν ενός υπουργοκεντρικού σχήματος, το οποίο δεν λειτουργεί στη σύγχρονη πραγματικότητα. Ο ικανότερος των ανθρώπων αν καταστεί Υπουργός και πάλι δεν μπορεί να τα κάνει όλα μόνος του. Όμως, η σύγχρονη τάση είναι η δημιουργία δομών οι οποίες χειρίζονται οντότητες, που επικοινωνούν μεταξύ τους.</p>
          <p>Η αντίληψη δε που αναπτύχθηκε σε αυτή την Αίθουσα, την οποία σχολίασα και στην επιτροπή, είναι μια αντίληψη στρουκτουραλισμού. «Έχω ένα πρόβλημα, φτιάχνω μία διεύθυνση». Έτσι λύνονται τα προβλήματα; Τότε θα ήταν απλό. Θα είχαμε τόσες διευθύνσεις όσες και προβλήματα, θα είχαμε λύσει όλα τα προβλήματα και θα ήμασταν χαρούμενοι. Αυτά δεν ισχύουν. Οι οργανωτικές μονάδες πρέπει να έχουν τη δυνατότητα πρόσληψης συνολικά των παραγόντων, που συνιστούν το πρόβλημα το οποίο καλούνται να αντιμετωπίσουν και επί του οποίου πρέπει να εισηγηθούν. Και αυτοί σπανίως είναι πλέον ένα απομονωμένο κράτος. Υπάρχει ένα γεγονός που λέγεται «παγκοσμιοποίηση». Φαντάζομαι πως το ξέρουμε όλοι.</p>
          <p>Επίσης, συνιστάται νέα Υπηρεσία Συντονισμού και νέα Διεύθυνση Στρατηγικού και Επιχειρησιακού Σχεδιασμού. Είναι δυνατόν ένα Υπουργείο το οποίο έχει κατ’ εξοχήν στρατηγικό χαρακτήρα να μην έχει Διεύθυνση Στρατηγικού και Επιχειρησιακού Σχεδιασμού και στην πραγματικότητα, δηλαδή, αυτό να το κάνει αυτοτελώς ο Υπουργός, ο Αναπληρωτής Υφυπουργός, ο Αναπληρωτής Υπουργός και οι Υφυπουργοί, χωρίς να υπάρχει ένα δεδομένο όργανο το οποίο να το εκπονεί και το οποίο από εκεί και πέρα να διαχέεται προς τις διευθύνσεις οι οποίες να το υλοποιούν; Σε ποιο μοντέλο διοίκησης στον πλανήτη υπάρχει αυτό το πρότυπο το οποίο υφίσταται αυτή τη στιγμή; Διότι δεν σας κρύβω, οι αλλαγές στο Υπουργείο δεν είναι προϊόν της σοφίας οιουδήποτε εξ ημών, αλλά η αντιγραφή σε πολύ μεγάλο βαθμό διεθνών παραδεδεγμένων προτύπων.</p>
          <p>Κέντρο Σχεδιασμού Εξωτερικής Πολιτικής ως δεξαμενή σκέψης. Δεν φαντάζομαι να υπάρχει αντίρρηση σε αυτό.</p>
          <p>Το Γραφείο Αμυντικής Διπλωματίας, το οποίο εισήγαγα υπό μορφή νομοτεχνικής βελτίωσης, ήταν μία ορθή παρατήρηση του κόμματος της Ελληνικής Λύσης κατά τη διάρκεια της επιτροπής. Έχει λειτουργήσει ήδη εν τη πράξει αυτό το χρονικό διάστημα ως άριστος σύνδεσμος και μάλιστα σε μία εποχή κρίσης μεταξύ των δύο Υπουργείων, του Υπουργείου Εθνικής Άμυνας και του Υπουργείου Εξωτερικών.</p>
          <p>Γραφείο Υπευθύνου Προστασίας Δεδομένων. Είναι δυνατόν να μην υπάρχει;</p>
        </speech>
        <scene>(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)</scene>
        <speech by="andreas_loberdos" eId="debate_2021-02-26_speech_171">
          <from>ΑΝΔΡΕΑΣ ΛΟΒΕΡΔΟΣ</from>
          <p>Γιατί;</p>
        </speech>
        <speech by="nikolaos-georgios_dendias" eId="debate_2021-02-26_speech_172">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Γιατί δεν έχει οικονομικές υπηρεσίες, γιατί οι Έλληνες διπλωμάτες δεν διδάσκονται τη διαχείριση δαπανών, γιατί η Διπλωματική Ακαδημία δεν διδάσκει τα αντικείμενα, που πρέπει να διδάσκει, κύριε Λοβέρδο. Γι’ αυτό! Γιατί το Υπουργείο είναι στη δεκαετία του ’60! Γι’ αυτό! Και αυτά είναι γνωστά σε όσους έχουν υπηρετήσει, όπως και σε εσάς. Υπογράφω δαπάνες 1.000 ευρώ, 900 ευρώ, 500 ευρώ, 400 ευρώ. Αυτή είναι η πραγματικότητα.</p>
          <p>Άρα, λοιπόν, ωραία, να αυξήσουμε τον προϋπολογισμό. Αν δεν μεταρρυθμίσουμε το Υπουργείο, η αύξηση του προϋπολογισμού θα είναι ατελέσφορη. Όπως σας είπα πριν, δεν μπορούσε να απορροφήσει 1,5 εκατομμύριο για τον απόδημο Ελληνισμό! Άφησε το 67% χωρίς απορρόφηση.</p>
          <p>Όσον αφορά το σύστημα αξιολόγησης, δεν υπήρχε σύστημα αξιολόγησης. Πώς αξιολογείται το αποτέλεσμα μιας λειτουργούσας μάχιμης μονάδας, κυρίες και κύριοι συνάδελφοι, που λέγεται πρεσβεία; Πώς αξιολογείται ο πρέσβης; Πείτε μου! Κατατέθηκε εδώ κάποια πρόταση την οποία εμείς δεν δεχτήκαμε να συζητήσουμε; Καλά είναι τα γενικόλογα περί του μέλλοντος, περί των αιώνων, αλλά επί της ουσίας δεν υπάρχει σύστημα αξιολόγησης. Και εισάγουμε σύστημα αξιολόγησης και πρέπει να υπάρχει σύστημα αξιολόγησης μετρήσιμο, με στόχους.</p>
          <p>Έρχομαι στο όριο ηλικίας. Κατηγορήθηκα ότι στερούμαι πολιτικού θάρρους και πολιτικής γενναιότητας, γιατί δεν πηγαίνω τα εξήντα πέντε έτη στα εξήντα επτά. Πράγματι, αυτό θα ίσχυε σε οποιοδήποτε άλλο Υπουργείο.</p>
          <p>Κύριοι συνάδελφοι, πόσα τηλέφωνα σας έχουν πάρει για να μου ζητήσετε να επεκτείνω το όριο ηλικίας από τα εξήντα πέντε στα εξήντα επτά; Πόσα τηλέφωνα; Είναι πολιτική γενναιότης να πας από τα εξήντα πέντε στα εξήντα επτά ή να αρνηθείς να πας από τα εξήντα πέντε στα εξήντα επτά; Είναι δημοφιλές στο Υπουργείο να πας από τα εξήντα πέντε στα εξήντα επτά ή να μην πας από τα εξήντα πέντε στα εξήντα επτά; Τελικά ποιος έχει την πολιτική γενναιότητα; Αυτός που λέει «ναι» στα εξήντα επτά ή αυτός που λέει «όχι» στα εξήντα επτά σε αυτό το Υπουργείο;</p>
          <p>Κυρίες και κύριοι συνάδελφοι, δεν πρέπει να πάει προς το παρόν στα εξήντα επτά.</p>
        </speech>
        <speech by="andreas_loberdos" eId="debate_2021-02-26_speech_173">
          <from>ΑΝΔΡΕΑΣ ΛΟΒΕΡΔΟΣ</from>
          <p>Γιατί;</p>
        </speech>
        <speech by="nikolaos-georgios_dendias" eId="debate_2021-02-26_speech_174">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Δεν πρέπει να πάει στα εξήντα επτά. Αυτή τη στιγμή υπάρχουν διπλωμάτες πενήντα, πενήντα τριών, πενήντα τεσσάρωνν χρονών οι οποίοι δεν έχουν διοικήσει πρεσβεία. Κι αν συνεχίσουμε έτσι, δεν θα διοικήσουν ποτέ πρεσβεία. Πρέπει να ελευθερωθεί η πυραμίδα του Υπουργείου Εξωτερικών. Και δεν υπάρχει άλλος τρόπος παρά να παραμείνει στα εξήντα πέντε έτη. Και αυτό είναι τελείως αντιδημοφιλές μέσο στο Υπουργείο και το ξέρω και το λέω και το εφαρμόζω.</p>
          <p>Έρχομαι τώρα στη Διεύθυνση Εκπαίδευσης και Ανάπτυξης Ανθρωπίνων Πόρων. Δεν υπήρχε, σε ένα Υπουργείο, που πραγματικά το ανθρώπινο υλικό είναι το κύριο. Δεν υπάρχει κάτι άλλο. Η εξωτερική πολιτική διατυπώνεται από ανθρώπους και εφαρμόζεται από ανθρώπους. Δεν έχει ένα υλικό σημαντικό παρακολούθημα, που να βελτιώνει ή να μειώνει την απόδοσή τους. Δεν υπάρχει Διεύθυνση Εκπαίδευσης και Ανάπτυξης Ανθρωπίνων Πόρων. Πού ζούμε; Είπα στο 1960. Μήπως έπρεπε να γυρίσω προπολεμικά;</p>
          <p>Όσον αφορά τώρα τη Μεταφραστική Υπηρεσία, άκουσα «να παραμείνει ως έχει». Όσο καιρό είμαι Υπουργός, για δύο πράγματα μου διατυπώθηκαν σωρηδόν παράπονα, είτε για την εξυπηρέτηση των προξενικών αρχών -και το αντιμετωπίζουμε με την ψηφιοποίηση, διότι δεν υπάρχει άλλος τρόπος- είτε για τη Μεταφραστική Υπηρεσία, όπου πρέπει να προσκομίσεις ένα έγγραφο και να περιμένεις δεκαπέντε μέρες για να σου το μεταφράσουν και βεβαίως να πάρεις τηλέφωνο τον Υπουργό για να σου κάνει ρουσφέτι. Γιατί η Μεταφραστική Υπηρεσία είναι κρατική υπηρεσία; Πού υπάρχει αυτό; Και γιατί αυτό που επιλέγουμε εμείς δεν είναι το αυτονόητο; Υπήρχε προηγούμενο νομοθέτημα, όπως είπα πριν, σαράντα τριών σελίδων πολύ πολύπλοκο, με αριθμό μεταφραστών ανά νομό, ανά περιφέρεια, ανά γλώσσα.</p>
          <p>Εμείς επιλέγουμε ένα τελείως ελεύθερο μοντέλο, που εγγυάται την ασφάλεια και οδηγεί στην ψηφιοποίηση, γιατί το κάθε έγγραφο που θα μεταφράζεται θα έχει συγκεκριμένο barcode και γι’ αυτό υπάρχουν λεπτομέρειες της μορφής του εγγράφου. Διότι αυτό συνιστά πλήρη ψηφιοποίηση όλων των μεταφραζομένων εγγράφων, όσον αφορά το πού θα βρίσκονται και θα γνωρίζει η βάση πληροφοριών τι έχει μεταφράσει ο οποιοσδήποτε αδειοδοτούμενος. Από εκεί και πέρα, οι ίδιοι άνθρωποι, που κάνουν σήμερα τις μεταφράσεις, συν όσοι άλλοι έχουν τα προσόντα για τις μεταφράσεις, με τις συνθήκες που τις κάνουν σήμερα και στον χρόνο που τις κάνουν σήμερα, θα μπορούν να παρέχουν στο κοινό υπηρεσίες σε έναν εύλογο χρόνο.</p>
          <p>Νομίζω ότι η ρύθμιση την οποία εισάγουμε είναι αυτονόητη και το Σώμα Πιστοποιημένων Μεταφραστών είναι μια σύγχρονη, απλή και λειτουργική λύση, η οποία παρεμπιπτόντως θα εξοικονομήσει και μερικά εκατομμύρια στο ελληνικό κράτος, διότι, όπως λειτουργεί η Μεταφραστική Υπηρεσία, το κράτος «μπαίνει μέσα».</p>
          <p>Ελέχθη ότι δεν έγιναν προσλήψεις. Πράγματι, έχουν προκηρυχθεί είκοσι μία θέσεις ακολούθων για το 2020. Όμως, είναι αλήθεια ότι δεν υπήρξε διαγωνισμός, λόγω της πανδημίας. Επίσης, υπάρχουν είκοσι μία θέσεις για το 2020 - 2021 που ελπίζουμε να μας επιτρέψει η πανδημία να γίνουν οι εξετάσεις, γιατί τους χρειαζόμαστε πάρα, πάρα πολύ. Ακόμα, έχουν προκηρυχθεί πέντε θέσεις νομικών, είκοσι θέσεις για τον κλάδο επικοινωνιών. Και βεβαίως προβλέπουμε και τις μετατάξεις, γιατί το Υπουργείο χρειάζεται διοικητικό προσωπικό.</p>
          <p>Δεν μπορούμε να έχουμε έναν στρατό στρατηγών, εάν δεν υπάρχει η ανάλογη στήριξη από κάτω. Και επειδή υπάρχουν άνθρωποι με εξαιρετικές δυνατότητες, οι οποίοι θα ήθελαν ίσως να υπηρετήσουν στο Υπουργείο Εξωτερικών, και πλεονάζον δυναμικό σε άλλο κομμάτι του δημοσίου, επιλέγουμε τις μετατάξεις προς το Υπουργείο Εξωτερικών σαν μια λύση αντιμετώπισης του προβλήματος της υποστελέχωσης για το οποίο συζητάμε.</p>
          <p>Κυρίες και κύριοι συνάδελφοι, νομίζω ότι είχαμε μία πολυτελή διαδικασία και δικαίως την είχαμε, γιατί είναι πράγματι και σημαντικό και μεγάλο το νομοθέτημα. Αντηλλάγησαν απόψεις. Δεν σταματά εδώ η διαδικασία, έχουμε καιρό.</p>
          <p>Εγώ και πάλι θα ήθελα να πω πάντως ότι θεωρώ εξαιρετικά σημαντικό και δεν θα κουραστώ να το επαναλαμβάνω ότι ακόμη και σε στιγμές που και το πολιτικό θερμόμετρο έχει ανέβει και όξυνση γενικά παρατηρείται, έχουμε καταφέρει ως πολιτικό σύστημα, ως κόμματα τα θέματα που αφορούν το Υπουργείο Εξωτερικών να τα συζητάμε σε βάθος και σε ένα κλίμα το οποίο αρμόζει στον εθνικό χαρακτήρα του συγκεκριμένου Υπουργείου.</p>
          <p>Τις νομοτεχνικές για τις οποίες δεσμεύτηκα, τις έχω καταθέσει από την ώρα που μπήκα στην Αίθουσα το πρωί, έχουν πάει στη Γενική Γραμματεία της Κυβέρνησης και ο λόγος που καθυστερούν, αν δεν σας έχουν μοιραστεί, αφορά αντικείμενα που έρχονται από άλλα Υπουργεία λόγω της λήξης του μήνα και τα οποία όμως έχουν να κάνουν με την πανδημία, όπως παραδείγματος χάριν η τροπολογία για το πόθεν έσχες που προ ολίγου ανέλυσε ο συνάδελφος Υπουργός Δικαιοσύνης.</p>
          <p>Από εκεί και πέρα, ευχαριστώ θερμά. Εάν χρειαστεί κάτι κατά τη συζήτηση θα επανατοποθετηθώ. Ζητώ και πάλι συγγνώμη για τις δύο απουσίες κατά τη διάρκεια της συζήτησης, μία για να μιλήσω με τον ειδικό απεσταλμένο για τη Λιβύη και δεύτερη για να μιλήσω με τον κ. Λαβρόφ το μεσημέρι.</p>
          <p>Ευχαριστώ θερμά.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="apostolos_abdelas" eId="debate_2021-02-26_speech_175">
          <from>Απόστολος Αβδελάς</from>
          <p>Και εμείς ευχαριστούμε, κύριε Υπουργέ.</p>
          <p>Τον λόγο τώρα έχει ο κ. Κατρούγκαλος και μετά ο κ. Κωνσταντίνος Σκανδαλίδης, ο Κοινοβουλευτικός Εκπρόσωπος του Κινήματος Αλλαγής.</p>
          <p>Ορίστε, κύριε συνάδελφε, έχετε τον λόγο.</p>
        </speech>
        <speech by="georgios_katrougkalos" eId="debate_2021-02-26_speech_176">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Σας ευχαριστώ πολύ, κύριε Πρόεδρε</p>
          <p>Ο Υπουργός επιβεβαίωσε τις πολύ θετικές εντυπώσεις, που είχε αφήσει ως Κοινοβουλευτικός Εκπρόσωπος. Είναι κοινοβουλευτικός άνδρας, σέβεται το Κοινοβούλιο, δέχθηκε αρκετές από τις παρατηρήσεις που κάναμε.</p>
          <p>Θα αναφερθώ στη συνέχεια πιο αναλυτικά στο νομοσχέδιο. Θα μου επιτρέψει όμως, όπως έκανε και αυτός, μια σύντομη αναφορά στην επικαιρότητα που δυστυχώς δεν περιμένει τις δικές μας συζητήσεις. Είχαμε πριν από λίγο δήλωση του νέου μεταβατικού Πρωθυπουργού της Λιβύης, για την ανάδειξη του οποίου είχε πανηγυρίσει η Κυβέρνηση, ότι θεωρεί πολύ καλή συμφωνία το τουρκολιβυκό σύμφωνο και πρόκειται να τη σεβαστεί και να την εφαρμόσει.</p>
          <p>Είχαμε χθες, λίγες μέρες μετά από την πολύ θετική συνάντηση στο ελληνικό Υπουργείο Εξωτερικών, στο «Φόρουμ Φιλίας», τη Συμφωνία Αιγύπτου - Ισραήλ για μεταφορά με πλοία «NLG» του φυσικού αερίου από το μεγάλο κοίτασμα «Λεβιάθαν» που θέτει σε αμφισβήτηση το αν θα προχωρήσει ο EastMed. Τα είχαμε προβλέψει; Τα ξέραμε ή αιφνιδιαστήκαμε από τα γεγονότα αυτά; Και ποια είναι η στρατηγική μας απέναντί τους;</p>
          <p>Πρόσφατα ανακοινώθηκε οδικός χάρτης για τις σχέσεις Ευρωπαϊκής Ένωσης - Τουρκίας. Το παρακολουθούμε ή απουσιάζουμε; Και άμεσα πρόκειται να έχουμε ένα μείζον γεγονός, την επανέναρξη της διαπραγμάτευσης για το Κυπριακό. Πριν από την αντίστοιχη διαπραγμάτευση στη Γενεύη και στο Crans-Montana, ο τότε Πρωθυπουργός είχε καλέσει τους αρχηγούς των κομμάτων για ενημέρωση.</p>
          <p>Εξακολουθούμε να βλέπουμε ότι σε όλα αυτά τα θέματα η Κυβέρνηση κινείται χωρίς πυξίδα και σε κενό στρατηγικής. Και δεν το καταλογίζουμε αυτό κυρίως σε εσάς, κύριε Υπουργέ. Αυτό είναι ευθύνη πρωταρχικά του Πρωθυπουργού. Όχι μόνο γιατί σε μια σειρά θεμάτων φαίνεται να υπάρχουν αποστάσεις, διαφοροποιήσεις φραστικές, που μπορεί να κρύβουν και άλλα ανάμεσα στις δηλώσεις του Πρωθυπουργού και τις πάγιες θέσεις του Υπουργείου Εξωτερικών, όχι τις δικές σας, δεν θέλω να θέσω κανένα ζήτημα προσωπικής διαφοροποίησης σας, θεσμικό είναι το ζήτημα, αλλά κυρίως γιατί ο Πρωθυπουργός έχει από το Σύνταγμα την ευθύνη της χάραξης της γενικής πολιτικής της χώρας, πολύ περισσότερο σε ζητήματα όπως αυτά. Ξαναθέτουμε, λοιπόν, το ζήτημα της αναγκαίας διαμόρφωσης εθνικού μετώπου, που προϋποθέτει όμως εθνική στρατηγική που αυτή τη στιγμή λείπει σε όλα τα ζητήματα που προανέφερα.</p>
          <p>Ας περάσουμε τώρα στο ζήτημα του oργανισμού. Ποιο είναι το μεγάλο θέμα του Υπουργείου; Τέθηκε από πολλούς. Είναι η υποστελέχωση και η υποχρηματοδότηση. Δεν είναι το ζήτημα εάν έχουμε περισσότερους στο εξωτερικό ή περισσότερους στο εσωτερικό διπλωμάτες. Έχουμε πολύ λίγους διπλωμάτες και στο εσωτερικό και στο εξωτερικό. Και δυστυχώς στη μνημονιακή περίοδο τα χρήματα του προϋπολογισμού τείνουν διαρκώς μειούμενα.</p>
          <p>Ένα παράδειγμα, η Δανία είναι μία χώρα με περίπου τον μισό πληθυσμό από την Ελλάδα. Έχει στο εξωτερικό τριακόσιους εβδομήντα έξι διπλωμάτες έναντι διακοσίων είκοσι που έχουμε εμείς. Έχει δηλαδή διπλάσιο αριθμό με τον μισό πληθυσμό. Μια αναλογία τέσσερις φορές, επομένως, χειρότερη είναι η στελέχωση του δικού μας Υπουργείου.</p>
          <p>Μην μου πείτε ότι η Δανία είναι μια πλούσια χώρα και εμείς μια όχι τόσο πλούσια χώρα, γιατί ο γείτονας της Δανίας είναι η Σουηδία, δεν είναι η Τουρκία, η Δανία δεν έχει ομογένεια και η Δανία έχει τέσσερις φορές μικρότερο αμυντικό προϋπολογισμό απ’ ό,τι έχει η Ελλάδα. Από το υστέρημα του ελληνικού λαού επενδύουμε στον αμυντικό προϋπολογισμό και ανάλογα θα πρέπει να ήταν και η ενίσχυση του Υπουργείου Εξωτερικών.</p>
          <p>Προφανώς για λόγους τιμιότητας δεν μπορώ να σας αποδώσω ευθύνη για την υποστελέχωση και την υποχρηματοδότηση, γιατί είναι γεγονός, που χαρακτηρίζει το Υπουργείο όλα τα τελευταία χρόνια με ιδιαίτερη ένταση, όπως προανέφερα, στις μνημονιακές περικοπές. Υπάρχουν, όμως, προβλήματα που μπορούν να σας καταλογιστούν προσωπικά, για παράδειγμα, η θεσμική παρέμβασή σας στο να θέσετε μεγαλύτερο χρόνο για την εξέλιξη των γραμματέων, της βάσης δηλαδή της πυραμίδας του διπλωματικού σώματος σε σχέση με όλες τις υπόλοιπες κατηγορίες, που στην πραγματικότητα επιτείνει το χαρακτηριστικό αυτό που σωστά καταλογίσατε και εσείς στα μειονεκτήματα του Υπουργείου, την ιδιότητα της αντεστραμμένης πυραμίδας. Επίσης, το γεγονός ότι δεν έχουν γίνει προσλήψεις που έπρεπε. Πρέπει, τουλάχιστον, τριάντα προσλήψεις κάθε χρόνο νέων ακολούθων να γίνονται. Άρα, δεν περιμέναμε κυρίως από τον οργανισμό να λυθεί αυτό το βασικό πρόβλημα του Υπουργείου. Οπωσδήποτε όμως ο οργανισμός σε λίγες από αυτές τις διατάξεις, που είναι σχετικές με το πρόβλημα δεν εισάγει θετικές, αλλά μάλλον αρνητικές τροποποιήσεις.</p>
          <p>Οφείλω, όμως, να σας πιστώσω τα θετικά του οργανισμού. Στα θετικά είναι η υιοθέτηση μεγάλου τμήματος των δικών μας προτάσεων ακριβώς όπως είχαν ενσωματωθεί στο δικό μας σχέδιο οργανισμού. Τις υπολογίζω περίπου μεταξύ του 1/3 και του 1/2 νομοσχεδίου. Και αν πάρουμε υπ’ όψιν ότι το νομοσχέδιο έχει υπερδιασταλεί λόγω των εισαγωγών σε αυτό των διατάξεων περί του οργανογράμματος, η αναλογία είναι πολύ μεγαλύτερη. Και δεν είναι μόνο σε ανώδυνες διατάξεις, είναι σε σημαντικές μεταρρυθμίσεις θετικές, όπως είναι η μεταρρύθμιση για τα απόρρητα που δίνει στη Βουλή μια εποπτεία επί του τρόπου διαχείρισής τους. Είναι η διάταξη για το Συμβούλιο Απόδημου Ελληνισμού, που είναι ακριβώς η ίδια. Είναι η υιοθέτηση της ανάγκης να έχουμε αξιολόγηση και στοχοθεσία. Εκεί διαφοροποιείστε από τη δική μας πρόταση. Το βασικό, όμως, είναι ότι πράγματι χρειαζόταν αξιολόγηση και στοχοθεσία στο Υπουργείο μας.</p>
          <p>Επίσης θετικό -και εκεί αναφέρθηκα κυρίως προηγουμένως, όταν σας χαρακτήρισα κοινοβουλευτικό άνδρα- είναι ότι δεχτήκατε και μεγάλο τμήμα των προτάσεων, όχι μόνο των δικών μας, αλλά και της ελάσσονος Αντιπολίτευσης στις νομοτεχνικές βελτιώσεις που κάνατε, αν και είναι αλήθεια ότι σε αρκετές από αυτές, διατηρώντας τη δική σας λογική, όπως έχετε κάθε δικαίωμα, δεν το κάνατε. Θα αναφερθώ ειδικότερα σε αυτά.</p>
          <p>Θετικό επίσης είναι ότι ολοκληρώνεται η μεταρρύθμιση που εντάθηκε επί των ημερών μας, δεν θέλω να αδικήσω πράγματι ότι είχε ξεκινήσει η προσπάθεια ενσωμάτωσης της οικονομικής διπλωματίας ήδη από την εποχή του κ. Λοβέρδου, ολοκληρώθηκε όμως η προσπάθεια να ενσωματωθεί η εξωστρέφεια όλων των πολιτικών πλευρών της χώρας στο Υπουργείο Εξωτερικών.</p>
          <p>Νομίζω, όμως, ότι αυτή εξακολουθεί να παραμένει ημιτελής. Aνέφερε ο κ. Αμανατίδης την περίπτωση του Ινστιτούτου Ελληνικού Πολιτισμού που θα ενσωμάτωνε και την πολιτιστική διπλωματία στο Υπουργείο μας και την περίπτωση -αναφέρω εγώ- του ΟΟΣΑ που έγινε ένα μπρος-πίσω, ενώ ορθά, όπως όλες οι μορφές εκπροσώπησης της χώρας σε διεθνείς οργανισμούς, είχε αρχικά συμπεριληφθεί και αρμοδιότητα του Υπουργείου μας, επέστρεψε στο Υπουργείο Οικονομικών.</p>
          <p>Έχοντας μιλήσει για τα θετικά όμως, δεν μπορώ παρά να σας πω ότι, παρά την ύπαρξή τους, η εν γένει ισορροπία του νομοσχεδίου στα σοβαρά ζητήματα στα οποία θα αναφερθώ, αλλά και σε ένα σοβαρό ζήτημα δομής, βαραίνει την πλάστιγγα προς την αρνητική πλευρά, πρώτα-πρώτα στο ζήτημα δομής. Ήταν αυτήν τη φορά επιεικέστερος απέναντί σας ο εισηγητής της Νέας Δημοκρατίας και δεν επανέλαβε τον χαρακτηρισμό του νομοσχεδίου ως «συμπίλημα». Είναι όμως αυτονόητο ότι το νομοσχέδιο περιλαμβάνει ετερόκλητα στοιχεία, προεδρικά διατάγματα και νόμους.</p>
          <p>Έχετε απόλυτο δίκιο να λέτε ότι η νομοθέτηση στη Βουλή είναι πολύ δημοκρατικότερη από τη νομοθέτηση μέσω προεδρικών διαταγμάτων. Όμως, τα προεδρικά διατάγματα από τη φύση τους είναι νομοθετήματα, που επιτρέπουν αναλυτικότερη διατύπωση από αυτήν που έχει ένας νόμος. Γι’ αυτόν τον λόγο έχουμε παραπομπή μέσω νομοθετικής εξουσιοδότησης σε αυτήν την δευτερογενή κανονιστική νομοθέτηση. Άρα, ανατρέπεται σοβαρά η ισορροπία ενός νομοσχεδίου, όταν πράγματα που δεν είναι στην ποιότητα και στη φύση του νόμου εισάγονται σε αυτόν.</p>
          <p>Δεύτερον και σημαντικότερο, πράγματι χρειάζεται μεταρρύθμιση η οργάνωση των διευθύνσεών μας. Κι εγώ είχα επιχειρήσει να την κάνω, αλλά διεπίστωσα ότι δεν ήταν ώριμη η διπλωματική μας υπηρεσία να προτείνει ουσιαστικές και οριστικές λύσεις σε εκείνη τη φάση της συζήτησης. Και βλέποντας το οργανόγραμμα, που είχατε καταθέσει, εξακολουθεί να υπάρχει αυτό το κενό.</p>
          <p>Σας ανέφερα ως παράδειγμα πως δεν είναι δυνατόν η πολιτική διεύθυνση, η Α7, να συνενώνει τη Βόρεια Αμερική, τη Λατινική Αμερική και την Καραϊβική. Και πολύ λιγότερο δεν είναι δυνατόν η οικονομική διεύθυνση Β3 να έχει -εκτός από όλες αυτές τις χώρες- και τις χώρες της Ευρωπαϊκής Ένωσης. Είναι ετερόκλητα πολιτικά, οικονομικά τα κράτη αυτά. Εδώ, όχι απλώς δεν υπάρχει πρόοδος, υπάρχει οπισθοχώρηση σε σχέση με προηγούμενες μεταρρυθμίσεις που έχουν γίνει.</p>
          <p>Σωστά είπατε ότι δεν θα έπρεπε να παραμείνει η Γενική Γραμματεία Αποδήμων ένα ξένο σώμα σε σχέση με το Υπουργείο. Αντίστοιχή ήταν και η δική μας λογική. Είναι όμως μεγάλο σφάλμα να μην έχει χαρακτηριστικά λειτουργικής αυτοτέλειας για ένα κράτος που έχει τόσο μεγάλη διασπορά όπως η δική μας και να έχει η γενική γραμματεία στην οποία την υπαγάγατε και την αρμοδιότητα της δημόσιας διπλωματίας. Αυτό αδικεί και τη δημόσια διπλωματία και την αναγκαία εθνική πολιτική στον χώρο των αποδήμων.</p>
          <p>Επίσης, πολύ σημαντικό πρόβλημα, κύριε Υπουργέ, είναι η αποδυνάμωση του πολιτικού και στρατηγικού ρόλου των διευθύνσεων. Εδώ σας εξανάγκασε ο στενός κορσές του επιτελικού κράτους να εντάξετε ρυθμίσεις όπως η Διεύθυνση Στρατηγικού Σχεδιασμού, που σε καμμία περίπτωση δεν προσιδιάζουν στο χαρακτήρα του Υπουργείου Εξωτερικών, γιατί στρατηγική στο Υπουργείο Εξωτερικών χαράσσουν όλες οι πολιτικές διευθύνσεις και κατ’ εξοχήν η Γενική Διεύθυνση Πολιτικών Υποθέσεων. Δεν μπορεί, λοιπόν, μια διεύθυνση σε κατώτερο επίπεδο από αυτές, απλώς και μόνο επειδή διοικητικά το επιβάλλει η ρύθμιση για το επιτελικό κράτος, να επιβάλλεται στη δική μας διπλωματία.</p>
          <p>Επίσης, τα επίπεδα διοίκησης που προσπαθείτε να εισάγετε για λόγους συντονισμού, η υπηρεσίας συντονισμού, τα συμβούλια συντονισμού περιφερειακής πολιτικής, στην πραγματικότητα περιπλέκουν τη διοίκηση του Υπουργείου, εισάγουν νέα επίπεδα διοίκησης και κατ’ αυτόν τον τρόπο, όχι απλώς δεν συμβάλλουν στον συντονισμό των πολιτικών, αλλά στην πραγματικότητα αποτελούν βήμα προς τα πίσω.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="apostolos_abdelas" eId="debate_2021-02-26_speech_177">
          <from>Απόστολος Αβδελάς</from>
          <p>Παρακαλώ.</p>
        </speech>
        <speech by="georgios_katrougkalos" eId="debate_2021-02-26_speech_178">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Υπάρχουν σημαντικά ζητήματα, που αφορούν τους διπλωμάτες και το εν γένει προσωπικό του Υπουργείου Εξωτερικών. Δεν είναι συντεχνιακά τα θέματα αυτά, γιατί το Υπουργείο Εξωτερικών είναι το αναγκαίο εργαλείο που έχουμε για την προώθηση των εθνικών θεμάτων στο εξωτερικό, αλλά και τη διαμόρφωση της αναγκαίας στρατηγικής.</p>
          <p>Για τα νοσήλια κάνετε μία προσπάθεια να βελτιώσετε τη ρύθμιση. Θεωρώ όμως ότι δεν είναι επαρκής.</p>
          <p>Κυρίως όμως, κύριε Υπουργέ, δεν δεχθήκατε τη συμπληρωματική μας πρόταση να αυξηθεί το ποσοστό χρήσης των προξενικών εισπράξεων σε ποσοστό 100%. Δεν είναι λύση οριστική, λύση ασπιρίνης είναι, αλλά θα διευκόλυνε την αντιμετώπιση του θέματος.</p>
          <p>Αντίστοιχα, για τα δίδακτρα δεν μπορώ να μιλήσω αναλυτικότερα.</p>
          <p>Τέλος, -και για εμάς είναι σημαντικότατη η έλλειψη, ίσως η σημαντικότερη από αυτό το νομοσχέδιο- απουσιάζει οποιαδήποτε αναφορά σε Συμβούλιο Εθνικής Ασφάλειας, αντίθετα με τη δική μας πρόταση νόμου.</p>
          <p>Όλα αυτά που ανέφερα προηγουμένως για το κενό στρατηγικής, για την ανάγκη να υπάρχει θεσμική επικοινωνία μεταξύ του Υπουργείου Άμυνας και του Υπουργείου Εξωτερικών, την ανάγκη να έχουμε παράλληλα με το ΚΥΣΕΑ ως κυβερνητικό όργανο τακτικής διαχείρισης κρίσεων και ένα αντίστοιχο συμβούλιο για τη στρατηγική διαχείρισή τους και για τη χάραξη στρατηγικής, όλα αυτά επιβάλλουν την ύπαρξη Συμβουλίου Εθνικής Ασφαλείας. Και η λύση στην οποία κατέληξε ο Πρωθυπουργός, να ορίσει Σύμβουλο Εθνικής Ασφαλείας και Αναπληρωτή Σύμβουλο Εθνικής Ασφαλείας χωρίς να έχει το θεσμικό υπόβαθρο του συμβουλίου, αποτελεί κλασσική περίπτωση του κάρου μπροστά από το άλογο.</p>
          <p>Για όλους αυτούς τους λόγους, λοιπόν, κύριε Υπουργέ, θεωρώ ότι αυτή είναι μία συζήτηση που είναι σε εξέλιξη. Θα πρέπει όλα τα κοινοβουλευτικά κόμματα να τη δούμε με τη σοβαρότητα που της ταιριάζει και να αντιληφθούμε όλοι μας ότι δεν είναι μια συζήτηση για τον τύπο, δεν είναι για ένα «πουκάμισο αδειανό». Ό,τι συζητάμε για το Υπουργείο Εξωτερικών στηρίζει στην πραγματικότητα την ανάγκη στήριξης των εθνικών θέσεων της χώρας μας, την ανάγκη να γίνεται η φωνή της πατρίδας μας πιο δυνατή στο εξωτερικό.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="apostolos_abdelas" eId="debate_2021-02-26_speech_179">
          <from>Απόστολος Αβδελάς</from>
          <p>Κι εμείς ευχαριστούμε.</p>
          <p>Τον λόγο έχει ο κύριος Υπουργός για να καταθέσει κάποιες νομοτεχνικές βελτιώσεις.</p>
        </speech>
        <speech by="nikolaos-georgios_dendias" eId="debate_2021-02-26_speech_180">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Κύριε Πρόεδρε, θα ήθελα να καταθέσω -δεν έχει νόημα να τις αναγνώσω πάλι- την πρώτη σειρά των νομοτεχνικών. Παρακαλώ να μοιραστεί στους κυρίους συναδέλφους.</p>
          <p>(Στο σημείο αυτό ο Υπουργός Εξωτερικών κ. Νικόλαος Δένδιας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:</p>
          <p>ΑΛΛΑΓΗ ΣΕΛΙΔΑΣ</p>
          <p>(Να μπουν οι σελίδες 218 - 220)</p>
          <p>ΑΛΛΑΓΗ ΣΕΛΙΔΑΣ</p>
        </speech>
        <speech by="apostolos_abdelas" eId="debate_2021-02-26_speech_181">
          <from>Απόστολος Αβδελάς</from>
          <p>Καλείται στο Βήμα ο Κοινοβουλευτικός Εκπρόσωπος από το Κίνημα Αλλαγής κ. Κωνσταντίνος Σκανδαλίδης.</p>
        </speech>
        <speech by="konstantinos_skandalidis" eId="debate_2021-02-26_speech_182">
          <from>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</from>
          <p>Θέλω να ζητήσω συγγνώμη από τους κυρίους συναδέλφους, που πήρα τον λόγο και καθυστερούν οι ίδιοι να τοποθετηθούν. Έχω ακούσει ήδη τρεις Υπουργούς Εξωτερικών. Αν ακούσω και την κ. Μπακογιάννη και τον κ. Κουμουτσάκο, θα πρέπει να μιλήσω σαν Υπουργός Εξωτερικών. Δεν μπορώ να μιλήσω σαν τέτοιος.</p>
        </speech>
        <speech by="georgios_katrougkalos" eId="debate_2021-02-26_speech_183">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Καλομελέτα!</p>
        </speech>
        <speech by="konstantinos_skandalidis" eId="debate_2021-02-26_speech_184">
          <from>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</from>
          <p>Θα μείνω στη δική μου θέση. Δεν θα μιλήσω για τις λεπτομέρειες του Οργανισμού. Κατ’ αρχάς τοποθετήθηκε ο κ. Λοβέρδος με απόλυτη σαφήνεια. Είπε πού διαφωνούμε επί της αρχής και έβαλε και τους οκτώ λόγους για τους οποίους θα έπρεπε να υπάρχει ένα διαφορετικό σχέδιο οργανογράμματος και όχι αυτό που τελικά κατατέθηκε, με όλες τις λεπτομέρειες.</p>
          <p>Πρέπει βέβαια να παραδεχτώ και να πω ότι η προσπάθεια που καταβάλλεται, κύριε Υπουργέ, που φαίνεται μέσα από αυτόν τον οργανισμό, αλλά και στην τοποθέτησή σας, το οργανόγραμμα, είναι ένα προϊόν σοβαρής και μεγάλης δουλειάς που έγινε στο Υπουργείο και ασφαλώς αξίζουν γι’ αυτό συγχαρητήρια. Είναι μία βάση μιας συζήτησης, που μπορεί να γίνει με μεγάλες λεπτομέρειες εδώ. Εγώ, λοιπόν, θα περιοριστώ σε μερικά γενικά σχόλια που έχουν σχέση με τη συνολική μας αντίθεση με την αρχή του συγκεκριμένου νομοσχεδίου.</p>
        </speech>
        <scene>(Στο σημείο αυτό την Προεδρική Έδρα καταλαμβάνει η Η΄ Αντιπρόεδρος της Βουλής κ. ΣΟΦΙΑ ΣΑΚΟΡΑΦΑ)</scene>
        <speech by="sofia_sakorafa" eId="debate_2021-02-26_speech_185">
          <from>Σοφία Σακοράφα</from>
          <p>Κι εγώ σας ευχαριστώ, κύριε συνάδελφε.</p>
          <p>Μπαίνουμε στον κατάλογο του πρώτου κύκλου των ομιλητών με φυσική παρουσία.</p>
          <p>Κύριοι συνάδελφοι, ο χρόνος σας είναι επτά λεπτά. Θα υπάρχει μία ανοχή ενός λεπτού και όχι παραπάνω, για να μπορέσουμε να ολοκληρώσουμε τον κατάλογο.</p>
          <p>Τον λόγο έχει ο κ. Λαζαρίδης από τη Νέα Δημοκρατία, αμέσως μετά ο κ. Αθανασίου από τον ΣΥΡΙΖΑ, στη συνέχεια ο κ. Κουμουτσάκος και μετά θα δώσω τον λόγο στους δύο Υπουργούς να κάνουν την τοποθέτησή τους πάνω στις τροπολογίες που έχουν καταθέσει.</p>
        </speech>
        <speech by="andreas_loberdos" eId="debate_2021-02-26_speech_186">
          <from>ΑΝΔΡΕΑΣ ΛΟΒΕΡΔΟΣ</from>
          <p>Οι διατάξεις για τα πειθαρχικά απαλείφθηκαν;</p>
        </speech>
        <speech by="apostolos_besuropoulos" eId="debate_2021-02-26_speech_187">
          <from>ΑΠΟΣΤΟΛΟΣ ΒΕΣΥΡΟΠΟΥΛΟΣ</from>
          <p>Κύριε συνάδελφε, θα έρθουν και άλλες νομοτεχνικές βελτιώσεις από τα συναρμόδια Υπουργεία. Λίγη υπομονή.</p>
        </speech>
        <speech by="sofia_sakorafa" eId="debate_2021-02-26_speech_188">
          <from>Σοφία Σακοράφα</from>
          <p>Ευχαριστώ, κύριε Υπουργέ.</p>
          <p>Κύριε Λαζαρίδη, έχετε τον λόγο.</p>
        </speech>
        <speech by="makarios_lazaridis" eId="debate_2021-02-26_speech_189">
          <from>ΜΑΚΑΡΙΟΣ ΛΑΖΑΡΙΔΗΣ</from>
          <p>Ευχαριστώ, κυρία Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, το συναρπαστικότερο πράγμα σε σχέση με το μέλλον είναι ότι μας δίνεται η δυνατότητα να το διαμορφώσουμε, λέει ο Βρετανός φιλόσοφος Τσαρλς Χάνντυ. Αυτό ακριβώς καλούμαστε να κάνουμε εμείς σήμερα.</p>
          <p>Είναι, νομίζω, πλήρως αντιληπτό από όλες και όλους εδώ ότι ο κόσμος μας αλλάζει με ταχύτητες και τρόπους, που ακόμα και άνθρωποι περισσότερο διορατικοί από εμάς δεν θα μπορούσαν να είχαν προβλέψει. Ζούμε σε ένα σύγχρονο πολύ-πολικό κόσμο, στον οποίο οι προκλήσεις είναι πολυεπίπεδες. Η απροβλεπτότητα παραμένει κανόνας και οι αβεβαιότητες περισσότερες από τις σταθερές.</p>
          <p>Αυτό που περιγράφω δεν αποτελεί υπόθεση εργασίας ούτε άσκηση επί χάρτου, αλλά μία απτή καθημερινή πραγματικότητα, μία πραγματικότητα στην οποία καλούμαστε να προσαρμοστούμε άμεσα, εάν θέλουμε να αντιμετωπίσουμε αποτελεσματικά τις προκλήσεις, τόσο του σήμερα όσο και του αύριο.</p>
          <p>Με το παρόν σχέδιο νόμου η Κυβέρνηση της Νέας Δημοκρατίας και του Κυριάκου Μητσοτάκη αποδεικνύει για ακόμη μία φορά οξυμένα αντανακλαστικά προσαρμοστικότητας, επικαιροποίησης, ανανέωσης.</p>
          <p>Με το παρόν σχέδιο νόμου η εξωτερική μας πολιτική αποκτά την απαραίτητη δομή και υποδομή, προκειμένου να γίνει ακόμα πιο ευέλικτη, ακόμα πιο δυναμική, συνεπώς ακόμη πιο αποτελεσματική.</p>
          <p>Κυρίες και κύριοι συνάδελφοι, ο νέος οργανισμός του Υπουργείου των Εξωτερικών, που εισηγείται διά του παρόντος σχεδίου νόμου ο απολύτως επιτυχημένος Υπουργός Νίκος Δένδιας, αναβαθμίζει, επικαιροποιεί, εξορθολογίζει, διορθώνει, καινοτομεί.</p>
          <p>Αναβαθμίζει τη λειτουργία του Υπουργείου μέσα από την αναδιοργάνωσή του σε τρεις οργανικούς πυλώνες: Ο πρώτος πυλώνας αφορά στις διεθνείς σχέσεις. Ο δεύτερος πυλώνας στις οικονομικές σχέσεις και την εξωστρέφεια. Ο τρίτος σε θέματα απόδημου Ελληνισμού και δημόσιας διπλωματίας.</p>
          <p>Καθιστά με τον τρόπο αυτό το Υπουργείο κεντρικό φορέα, όχι μόνο άσκησης της ελληνικής εξωτερικής πολιτικής, αλλά αυτό που οφείλει να είναι στη σύγχρονη γεωπολιτική πραγματικότητα, δυναμικό θεσμικό όχημα προώθησης των θέσεων, των συμφερόντων, των διεθνών οικονομικών σχέσεων και της εικόνας της χώρας διεθνώς.</p>
          <p>Με τον νέο οργανισμό εξορθολογίζουμε τη λειτουργία του μέσα από τη μείωση των γενικών γραμματειών κατά μία και των επιμέρους οργανωτικών μονάδων της κεντρικής υπηρεσίας του Υπουργείου Εξωτερικών. Οι μειώσεις μάλιστα αυτές δεν λειτουργούν επιβαρυντικά για τη λειτουργία του Υπουργείου Εξωτερικών, αλλά προσδίδουν ευελιξία στην άσκηση της νέας διευρυμένης αποστολής του Υπουργείου.</p>
          <p>Διορθώνουμε ελλείψεις, αγκυλώσεις και παθογένειες και βελτιώνουμε διαδικασίες. Η ίδρυση, για παράδειγμα, του Γραφείου Αμυντικής Συνεργασίας είναι βέβαιο ότι θα δέσει τον συντονισμό με το Υπουργείο Άμυνας.</p>
          <p>Εδώ θα ήθελα, κύριε Υπουργέ, να σας ζητήσω να εξετάσει η Κυβέρνηση την αλλαγή του νομοθετικού πλαισίου, έτσι ώστε στο Εθνικό Συμβούλιο Εξωτερικής Πολιτικής να συμμετέχει και ο Υπουργός Εθνικής Άμυνας. Κατά την άποψή μου, δεν νοείται ΕΣΕΠ χωρίς τη συμμετοχή του πολιτικού προϊσταμένου των ελληνικών Ενόπλων Δυνάμεων.</p>
          <p>Επιτρέψτε μου να κάνω ένα ακόμη βήμα προς τη λειτουργική ορθότητα. Με δεδομένη τη σύγχρονη γεωπολιτική πολυπλοκότητα, θα είχε νόημα και η κατά περίπτωση συμμετοχή στο ΕΣΕΠ τόσο του Υπουργού Οικονομικών όσο και του Αρχηγού του Γενικού Επιτελείου Εθνικής Άμυνας.</p>
          <p>Η εθνική πολιτική διεθνούς αναπτυξιακής συνεργασίας στο παρόν νομοσχέδιο επανορθώνεται με τρόπο, που μπορεί να αυξήσει το πολιτικό κεφάλαιο της χώρας, να το πράξει με αξιοπιστία, μακριά από τις αμαρτωλές σκιές του παρελθόντος.</p>
          <p>Ο νέος οργανισμός καινοτομεί. Δίνει στο ΥΠΕΞ τα εργαλεία να μπορεί να κάνει τη φωνή της χώρας πιο ισχυρή. Το «πώς» το ανέλυσε ο Υπουργός και βεβαίως άριστα ο εισηγητής μας, ο κ. Μπογδάνος.</p>
          <p>Αισθάνομαι υπερήφανος που αυτή η σχέση εθνικής ενδυνάμωσης μπαίνει σε νέα βάση. Αποφεύγουμε πλέον τα γραφειοκρατικά και άλλα βαρίδια του παρελθόντος.</p>
          <p>Μην ξεχνάμε ότι η ουσιαστική αναβάθμιση των σχέσεων με τους Έλληνες της διασποράς είναι εκπεφρασμένη στρατηγική επιλογή της Κυβέρνησης και έχει ήδη πάρει τον δρόμο της με την ψήφο των Ελλήνων του εξωτερικού.</p>
          <p>Για τη Νέα Δημοκρατία οι Έλληνες της οικουμένης είναι αναπόσπαστο κομμάτι της εθνικής προοπτικής, που δυναμώνει ακόμα περισσότερο και αποτυπώνεται στο σύνθημα «ελληνική ομογένεια-εθνική οικογένεια».</p>
          <p>Επιτρέψτε μου και ένα τελευταίο σχόλιο. Σήμερα μπαίνει ένα τέλος σε κακές πρακτικές αναφορικά με τον Οργανισμό του Υπουργείου Εξωτερικών τα τελευταία χρόνια. Το παρόν σχέδιο νόμου, σε αντίθεση με πρακτικές του πρόσφατου παρελθόντος, αποπνέει και τον δέοντα σεβασμό τόσο στο εξαιρετικό έμψυχο προσωπικό του Υπουργείο των Εξωτερικών όσο και στην ίδια τη διαδικασία που το αναβαθμίζει.</p>
          <p>Στις περιπέτειες του οργανισμού, που είχαν ξεκινήσει από την εποχή Κοτζιά, τότε που στο Υπουργείο «όλα τα έσκιαζε η φοβερά και τα πλάκωνε η σκλαβιά», κατά κοινή ομολογία των υπαλλήλων του ΥΠΕΞ, τότε που έφερνε ο Υπουργός και η κυβέρνηση ΣΥΡΙΖΑ τον οργανισμό σε δόσεις στη Βουλή, μπαίνει μια τελεία. Ο οργανισμός αντιμετωπίζεται όπως του πρέπει. Διότι ο Οργανισμός του ΥΠΕΞ είναι κώδικας και ως τέτοιος τροποποιείται συνολικά, όχι αποσπασματικά, όχι ως μεμονωμένα κομμάτια παζλ, αλλά ως ολόκληρη εικόνα, όπως ακριβώς γίνεται σήμερα.</p>
          <p>Κυρίες και κύριοι συνάδελφοι, ο Οργανισμός του Υπουργείου των Εξωτερικών αποτελεί τον «καθρέπτη» που αντικατοπτρίζει την εξωτερική πολιτική που θέλουμε. Ο νέος οργανισμός αποπνέει τον νέο δυναμισμό στην εξωτερική μας πολιτική. Επανατοποθετεί τη χώρα στον παγκόσμιο χάρτη με ανανεωμένο εθνικό αποτύπωμα. Δίνει τη δυνατότητα στη σύγχρονη δημοκρατική ελληνική πολιτεία να παρέμβει πολυδιάστατα στη διεθνή σκακιέρα με κλιμακούμενο εθνικό όφελος, αλλά και με την ουσιαστική αναβάθμιση των σχέσεων με το διεθνές περιβάλλον, με την ενίσχυση της αμοιβαίας κατανόησης των λαών και την οικοδόμηση σχέσεων εμπιστοσύνης μεταξύ τους.</p>
          <p>Για τους λόγους αυτούς, προσωπικά δηλώνω υπερήφανος που μπορώ με την ψήφο μου να συμμετέχω στο ανανεωμένο μέλλον της ελληνικής εξωτερικής πολιτικής.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="sofia_sakorafa" eId="debate_2021-02-26_speech_190">
          <from>Σοφία Σακοράφα</from>
          <p>Κι εγώ σας ευχαριστώ πολύ, κύριε συνάδελφε.</p>
          <p>Τον λόγο τώρα έχει ο κ. Αθανασίου από τον ΣΥΡΙΖΑ για επτά λεπτά.</p>
        </speech>
        <speech by="athanasios_athanasiou" eId="debate_2021-02-26_speech_191">
          <from>ΑΘΑΝΑΣΙΟΣ ΑΘΑΝΑΣΙΟΥ</from>
          <p>Κυρία Πρόεδρε, θα χαρακτηρίσω αυτό το νομοσχέδιο «διασωληνωμένο νομοσχέδιο». Οι διασωληνώσεις είναι της εποχής μας και δεν είναι κακό πράγμα. Είναι χρήσιμες. Είναι απαραίτητες. Αρκεί να παραδεχόμαστε ότι θέλουμε διασωλήνωση. Πρόκειται για διασωλήνωση. Άλλωστε, ο όρος έχει μεταφερθεί και στην οικονομία. Παραδείγματος χάριν, ο καθηγητής Σαπουντζόγλου έχει χαρακτηρίσει το ελληνικό τραπεζικό σύστημα ένα «διασωληνωμένο τραπεζικό σύστημα».</p>
          <p>Ο κύριος Υπουργός των Εξωτερικών, ήπιος, ψύχραιμος, ήμερος, όπως ταιριάζει σε έναν Υπουργό Εξωτερικών τοποθετήθηκε. Και η ηπιότητα και η ψυχραιμία μην νομίζετε ότι είναι ακίνδυνα, η Αγία Γραφή κάπου λέει ότι τα φίδια έχουν δηλητήριο επειδή ακριβώς είναι ψύχραιμα. Την ώρα της τοποθέτησής του, όμως, ξέρετε τι σκέφτηκα; Σκέφτηκα εκείνον που είπε -δεν θυμάμαι ποιος το είπε- ότι ο στόχος της αγόρευσης ενός καλού ποινικολόγου είναι να σε κάνει να ξεχάσεις τι τον ρώτησες.</p>
          <p>Τέλος πάντων. Θα προσπαθήσω στον λίγο χρόνο που έχω να σταθώ σε ορισμένα σημεία τα οποία κατά τη γνώμη μου αποδεικνύουν τη νοοτροπία αυτού, που συνέταξε αυτό το νομοσχέδιο.</p>
          <p>Νομίζω, κυρία Πρόεδρε, ότι δεν είναι σωστό να επικρίνεις έναν πολιτικό επειδή δεν κατόρθωσε να πραγματοποιήσει εκείνο που ονειρεύτηκε, εκείνο που οραματίστηκε. Πρέπει, όμως, να τον επικρίνεις όταν μπορεί να κάνει κάτι, αυτό το κάτι δεν το κάνει. Το ερώτημα «τι μπορώ να κάνω» είναι το πρώτο νομίζω, που πρέπει να θέτει στον εαυτό του εκείνος, που ασκεί κυβερνητική εξουσία. Και θα το καταστήσω ακόμη πιο έντονο. Τι μπορώ να κάνω και μάλιστα αμέσως; Εδώ έχουμε ένα κραυγαλέο παράδειγμα παράλειψης. Εκείνο που άλλοι έθιξαν παρενθετικά ή το έβαλαν σε δεύτερη ή τρίτη μοίρα, η μετριότητά μου θα τολμήσει να το βάλει πρώτο ακριβώς επειδή αποδεικνύει κάποια νοοτροπία. Αναφέρομαι στην πολιτιστική διπλωματία.</p>
          <p>Το 1993 ιδρύθηκε το Ελληνικό Ίδρυμα Πολιτισμού, που για πολλά χρόνια υπαγόταν στο ΥΠΕΞ. Ως αυτόνομος οργανισμός πάντοτε, πέρασε κάποτε στο Υπουργείο Πολιτισμού, όπου εξακολουθεί να υπάγεται μέχρι σήμερα. Η αρμοδιότητα πρέπει να επανέλθει στο Υπουργείο Εξωτερικών. Τελεία και παύλα! Θέτω υπό την κρίση σας, κύριε Υπουργέ, πως όλα τα αντίστοιχα ιδρύματα πολιτισμένων χωρών, το «Θερβάντες» της Ισπανίας, το «Πούσκιν» της Ρωσίας υπάγονται στο Υπουργείο Εξωτερικών της αντίστοιχης χώρας. Λογικό δεν είναι; Ποιος επιτελικός φωστήρας το απορρίπτει αυτό;</p>
          <p>Ας επιμείνουμε λίγο σ’ αυτήν την πτυχή διότι νομίζω ότι αποκαλύπτει μια νοοτροπία. Μπορούμε να υπαγάγουμε πάλι το Ελληνικό Ίδρυμα Πολιτισμού στο Υπουργείο Εξωτερικών. Δεν το κάνουμε. Δεν κάνουμε αυτό που μπορούμε να κάνουμε. Άρα τι λέμε στον Έλληνα διπλωμάτη αιχμής; Του λέμε πέτα το όπλο σου -είναι ένα όπλο ο πολιτισμός- ρίξε κάτω το όπλο σου και πήγαινε να πολεμήσεις.</p>
          <p>Οι ρυθμίσεις που προβλέπονται στον Οργανισμό του ΥΠΕΞ είναι σε ορισμένα σημεία τους ορθές. Παρατηρώ μάλιστα ότι έχουν ενσωματωθεί και προτάσεις από άρθρα του δικού μας νομοσχεδίου, δηλαδή πήρατε υπ’ όψιν την προεργασία μας. Το θλιβερό είναι ότι αυτό το σχέδιο νόμου στη δημόσια διαβούλευση είχε διακόσια πενήντα έξι άρθρα, ενώ αυτό που κρατάμε σήμερα στα χέρια μας έχει τετρακόσια ογδόντα άρθρα. Δηλαδή, στη διαβούλευση δώσατε το μισό νομοσχέδιο. Αποτελεί τούτο καλή νομοθέτηση; Υπάρχει κανείς που να είναι περήφανος γι’ αυτό; Και συγχωρήστε με, θα χρησιμοποιήσω μια λαϊκή έκφραση. Θα χρησιμοποιήσω κι άλλη μια λαϊκή εικόνα αργότερα. Μα, τι λαδιά είναι αυτό, στη δημόσια διαβούλευση διακόσια πενήντα έξι άρθρα και σήμερα να έχουμε εδώ τετρακόσια ογδόντα άρθρα.</p>
          <p>Ωστόσο, για να καταστήσω σαφές αυτό που έχω κατά νου, όπως είπα θα χρησιμοποιήσω μια λαϊκή εικόνα. Πώς θα μπορούσε κανείς να αποκαλέσει αυτό το νομοσχέδιο στη γλώσσα του συνηθισμένου ελληνικού νοικοκυριού; Μερεμέτια! Και μάλιστα μερεμέτια από έναν μάστορα, που βαριόταν και στην ουσία δεν μαστόρευε. Κι έρχεται και μας λέει ότι θα ακολουθήσει και δεύτερη φάση και τρίτη φάση. Θα ξανάρθω να μερεμετίσω επειδή δεν μπορώ με την πρώτη φορά. Τι έκανε αυτός ο μάστορας; Σκέπαζε, κάλυπτε, απέφευγε κάθε φορά το πρόβλημα αντί να το λύνει.</p>
          <p>Όπως επανειλημμένα ειπώθηκε εδώ, τα κύρια προβλήματα του Υπουργείου Εξωτερικών είναι δύο, η υποχρηματοδότηση και η υποστελέχωση. Ο τελευταίος προϋπολογισμός, αυτός εδώ του 2021, ανέρχεται σε 288 εκατομμύρια περίπου. Τι θα πρωτοκάνετε με αυτό το ποσό; Θα ενσωματώσετε και τον κλάδο των Συμβούλων και Γραμματέων Επικοινωνίας; Θα μπορέσετε με τόσα λίγα χρήματα να στήσετε στα πόδια τους τις νέες δομές;</p>
          <p>Για την υποχρηματοδότηση χρειάζονται άμεσα μέτρα. Προτείναμε αύξηση του ποσοστού των προξενικών εισπράξεων. Ζητήσαμε να φτάσουν όχι στο 60%, όχι στο 80%, στο 100% τα χρήματα που μπορούν να χρησιμοποιούν οι διπλωμάτες μας ώστε να μη χρειάζεται να ζητιανεύουν για τις άμεσες ανάγκες των Αρχών Εξωτερικού, παραδείγματος χάριν για τα έξοδα μιας εθνικής γιορτής. Αυτό είναι το πρόβλημα.</p>
          <p>Κοιτάξτε, όμως, την αντίφαση. Είμαστε ειδικοί επί των πανηγύρεων -έχουμε και «εθνική πανηγυρτζού»- και αδιάφοροι επί των προβλημάτων. Χρηματοδοτούμε γενναία την επέτειο για τα διακόσια χρόνια από την έκρηξη της ελληνικής επανάστασης, αλλά δεν μπορούμε -ζητιανεύει ο άνθρωπος σε μια πρωτεύουσα του εξωτερικού- να χρηματοδοτήσουμε μόνο τον σεμνό εορτασμό της 25ης Μαρτίου στις πρεσβείες μας.</p>
        </speech>
        <scene>(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)</scene>
        <speech by="sofia_sakorafa" eId="debate_2021-02-26_speech_192">
          <from>Σοφία Σακοράφα</from>
          <p>Πρέπει να κλείσετε, κύριε συνάδελφε.</p>
        </speech>
        <speech by="athanasios_athanasiou" eId="debate_2021-02-26_speech_193">
          <from>ΑΘΑΝΑΣΙΟΣ ΑΘΑΝΑΣΙΟΥ</from>
          <p>Νομίζω ότι η ζωή θα σας τιμωρήσει σκληρά με αυτό.  Όπως είπατε, θα επανέλθετε σε δεύτερη φάση και σε τρίτη φάση. Πάντως θα επανέλθετε, γιατί τούτο το νομοσχέδιο είναι ατελές, ατελέστατο.</p>
          <p>Και το τελευταίο. Ακούσαμε ότι καταργείτε τις θέσεις αυτές γιατί έτσι κι αλλιώς δεν ήταν καλυμμένες. Ακούστηκε αυτό. Αυτή, όμως, είναι η πολιτική σκέψη του Νασρεντίν Χότζα. Ο Νασρεντίν ήθελε να διδάξει το γαϊδούρι του να μην τρώει. Το πέτυχε. Τη στιγμή ακριβώς που το πέτυχε, πάνω που το έμαθε να μην τρώει αυτό ψόφησε. Αυτό που δεν χρησιμοποιείς δεν είναι άχρηστο. Αποδεικνύει απλώς την ανικανότητά σου να το χρησιμοποιήσεις.</p>
          <p>Σε ορισμένα σημεία νομίζει κανείς ότι ο συντάκτης του νομοσχεδίου αστειεύεται. Έχει ορίσει Σύμβουλο Εθνικής Ασφάλειας, αλλά τσιμουδιά για Σύμβουλο Εθνικής Ασφάλειας. Πλήρης έλλειψη πρότασης για Συμβούλιο Εθνικής Ασφάλειας.</p>
          <p>Για να καταλάβει ο πολύς κόσμος το εξαιρετικό χιούμορ του συντάκτη του νομοσχεδίου σας, πρέπει να πω ότι τούτο ισοδυναμεί με το να ορίζει κανείς τον προπονητή σε μία ομάδα που δεν υπάρχει. Παραδείγματος χάριν, προπονητής του «Ανυπαρξιακού».</p>
        </speech>
        <speech by="sofia_sakorafa" eId="debate_2021-02-26_speech_194">
          <from>Σοφία Σακοράφα</from>
          <p>Κύριε συνάδελφε, είμαι σε πολύ δύσκολη θέση.</p>
        </speech>
        <speech by="athanasios_athanasiou" eId="debate_2021-02-26_speech_195">
          <from>ΑΘΑΝΑΣΙΟΣ ΑΘΑΝΑΣΙΟΥ</from>
          <p>Τελειώνω, κυρία Πρόεδρε. Δύο παραγράφους έχω.</p>
          <p>Ζήτησα να μάθω ποιος είναι ο καημός του διπλωματικού υπαλλήλου. Ρώτησα με αυτήν ακριβώς τη διατύπωση. Ποιος είναι ο καημός σας, ρε παιδιά; Διπλωμάτες ρώτησα. Δεν ήταν δύσκολο να βρω τη μέση συνετή απάντηση. Βασικό ζήτημα είναι οι αποδοχές των υπαλλήλων στο εσωτερικό, η αποζημίωση υπηρεσίας αλλοδαπής, η ασφαλιστική κάλυψη, τα κονδύλια δημοσίων σχέσεων. Αυτά χρειάζονται ενίσχυση.</p>
          <p>Συγκριτικά είμαστε στην τελευταία βαθμίδα μεταξύ των χωρών της παλαιάς Ευρώπης. Ξέρετε πόσο είναι η σύνταξη ενός διπλωματικού με σαράντα χρόνια υπηρεσίας; Κάπου στα 1.800 ευρώ. Και εμείς τους θεωρούμε ζάμπλουτους. Ας συγκριθούν αυτές οι απολαβές, παραδείγματος χάριν, με εκείνες των Κυπρίων διπλωματών. Τα συμπεράσματα είναι αποκαρδιωτικά. Τίποτε από αυτά δεν αντιμετωπίζεται, κύριε Υπουργέ.</p>
          <p>Ευχαριστώ, κυρία Πρόεδρε.</p>
        </speech>
        <speech by="sofia_sakorafa" eId="debate_2021-02-26_speech_196">
          <from>Σοφία Σακοράφα</from>
          <p>Και εγώ σας ευχαριστώ, κύριε συνάδελφε.</p>
          <p>Κύριοι συνάδελφοι θα τα επαναλάβω: Ο χρόνος είναι επτά λεπτά. Δεν πρόκειται κανένας συνάδελφος από εδώ και πέρα να τα ξεπεράσει.</p>
        </speech>
        <speech by="athanasios_athanasiou" eId="debate_2021-02-26_speech_197">
          <from>ΑΘΑΝΑΣΙΟΣ ΑΘΑΝΑΣΙΟΥ</from>
          <p>Πόσο μίλησα, κυρία Πρόεδρε;</p>
        </speech>
        <speech by="sofia_sakorafa" eId="debate_2021-02-26_speech_198">
          <from>Σοφία Σακοράφα</from>
          <p>Πήγατε στα έντεκα λεπτά.</p>
        </speech>
        <speech by="athanasios_athanasiou" eId="debate_2021-02-26_speech_199">
          <from>ΑΘΑΝΑΣΙΟΣ ΑΘΑΝΑΣΙΟΥ</from>
          <p>Δεν το έχω ξανακάνει.</p>
        </speech>
        <speech by="sofia_sakorafa" eId="debate_2021-02-26_speech_200">
          <from>Σοφία Σακοράφα</from>
          <p>Το ξέρω.</p>
          <p>Για να μην δημιουργούνται εντάσεις στην Αίθουσα, θα υπάρχει η εύλογη ανοχή, αλλά όχι πάνω από ένα λεπτό. Αυτό είναι οριστικό και αμετάκλητο για να μην τσακωνόμαστε από την Έδρα εγώ και εσείς από το Βήμα.</p>
        </speech>
        <speech by="nikolaos-georgios_dendias" eId="debate_2021-02-26_speech_201">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Κυρία Πρόεδρε, θα ήθελα τον λόγο.</p>
        </speech>
        <speech by="sofia_sakorafa" eId="debate_2021-02-26_speech_202">
          <from>Σοφία Σακοράφα</from>
          <p>Ορίστε, κύριε Υπουργέ.</p>
        </speech>
        <speech by="nikolaos-georgios_dendias" eId="debate_2021-02-26_speech_203">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Με συγχωρείτε, κυρία Πρόεδρε, για μισό λεπτό, με πλήρη εξοικονόμηση χρόνου, επειδή είναι ένα θέμα αρχής αυτό που έθεσε ο συνάδελφος για τα άρθρα.</p>
          <p>Έχετε δίκιο, κύριε συνάδελφε, τα άρθρα ήταν διακόσια εξήντα πέντε και είναι τετρακόσια ογδόντα οκτώ. Θα μου επιτρέψετε να σας πληροφορήσω -προς θεού δεν σας εγκαλώ γιατί δεν διαβάσατε το περιεχόμενο των διακοσίων εξήντα πέντε, ήταν άλλης διαδικασίας- ότι είναι ακριβώς ίδιο περιεχόμενο. Απλώς η ΚΕΝΕ ζήτησε διαφορετική εσωτερική κατανομή.</p>
          <p>Επίσης, ως προς την αύξηση των διευθύνσεων, ίσως πάλι δεν προσέξατε προηγουμένως. Οι διευθύνσεις είναι σαράντα οκτώ και ήταν εξήντα πέντε, τα τμήματα είναι εξήντα επτά και ήταν εκατόν ενενήντα τρία και οι υπηρεσίες, που υπάγονται στον Υπουργό είναι δώδεκα και ήταν δεκαεννέα. Αυτά σημαίνουν ότι θέλουμε πολύ λιγότερους στρατηγούς, συνταγματάρχες κ.ο.κ..</p>
          <p>Ευχαριστώ, κυρία Πρόεδρε.</p>
        </speech>
        <speech by="sofia_sakorafa" eId="debate_2021-02-26_speech_204">
          <from>Σοφία Σακοράφα</from>
          <p>Ευχαριστώ, κύριε Υπουργέ.</p>
          <p>Τον λόγο έχει ο κ. Κουμουτσάκος από τη Νέα Δημοκρατία.</p>
          <p>Κύριε συνάδελφε, έχετε επτά λεπτά και ένα, όχι παραπάνω. Εσείς ως Ευρωβουλευτής κιόλας ξέρετε να συντομεύετε τον χρόνο.</p>
        </speech>
        <speech by="georgios_koumoutsakos" eId="debate_2021-02-26_speech_205">
          <from>ΓΕΩΡΓΙΟΣ ΚΟΥΜΟΥΤΣΑΚΟΣ</from>
          <p>Ευχαριστώ πολύ, κυρία Πρόεδρε.</p>
          <p>Καθώς τόσο ο Υπουργός των Εξωτερικών, όσο και άλλοι ομιλητές από τα κόμματα της Αντιπολίτευσης αναφέρθηκαν στην επικαιρότητα και στις τρέχουσες εξελίξεις, θα μου επιτρέψετε και εμένα μία πολύ σύντομη αναφορά.</p>
          <p>Μπροστά μας έχουμε τον αναμενόμενο εξηκοστό δεύτερο κύκλο των διερευνητικών επαφών. Σήμερα ως Υπουργός Εξωτερικών, κύριε Δένδια, κάνατε μία εξαιρετικά ενδιαφέρουσα και ευθύβολη δήλωση. Είπατε ότι ο διάλογος είναι δικλίδα εκτόνωσης εντάσεων και δεν θεραπεύει τα αίτια της έντασης. Είναι μία πολύ ρεαλιστική και απαλλαγμένη από αθεμελίωτες υπεραισιοδοξίες θέση.</p>
          <p>Εμείς έχουμε στείλει την πρόσκληση για τον επόμενο γύρο και μάλιστα στην Αθήνα και ως απάντηση μέχρι τώρα έχουμε πάρει τη NAVTEX, τον πλου του «ΤΣΕΣΜΕ», προκλητικές δηλώσεις και μια μεγάλης κλίμακας στρατιωτική άσκηση την άσκηση της ΓΑΛΑΖΙΑΣ ΠΑΤΡΙΔΑΣ. Εμείς πρόσκληση, εκείνοι πρόκληση. Και είναι σαφές ότι τελικά είναι η Τουρκία εκείνη που υποσκάπτει τον διάλογο και υποθηκεύει κάθε προοπτική του.</p>
          <p>Παραμένουμε ψύχραιμοι, ορθώς ψύχραιμοι, διότι η ψυχραιμία είναι ένδειξη αυτοπεποίθησης αλλά και ισχύος. Όμως απέναντι η Άγκυρα δεν θα πρέπει να εκλάβει την ψυχραιμία ως ανοχή, διότι είναι δύο τελείως διαφορετικά πράγματα. Και δεν πρέπει να ξεχνούν στην Άγκυρα μια παλιά ρήση διπλωματών ότι ο καλός διπλωμάτης, όπως και ο καλός Υπουργός Εξωτερικών, δεν χάνει ποτέ την ψυχραιμία του, εκτός εάν ψύχραιμα αποφασίσει ότι πρέπει να τη χάσει.</p>
          <p>Περνάω τώρα στα θέματα του νομοθετήματος, που συζητάμε. Θα μου επιτρέψετε μία πολύ γενική παρατήρηση. Όλες οι δράσεις του κράτους στην εποχή μας έχουν διεθνή διάσταση και πτυχή. Ακόμα και οι δράσεις του σκληρού πυρήνα της εθνικής κυριαρχίας, η άμυνα -μιλάμε για αμυντική διπλωματία-, η εσωτερική ασφάλεια -μιλάμε για διεθνή αστυνομική συνεργασία. Η εθνική και η διεθνής διάσταση, η εσωτερική και εξωτερική διάσταση κάθε δράσης του κράτους είναι αδιαχώριστες και αλληλένδετες. Γι’ αυτό και τα τελευταία χρόνια, με την εκτίναξη της παγκοσμιοποίησης και της αλληλεξάρτησης των κρατών, μιλάμε για οικονομική διπλωματία, για δημόσια διπλωματία, για αμυντική διπλωματία, για πολιτιστική διπλωματία, για θρησκευτική διπλωματία, για κοινοβουλευτική διπλωματία. Ο Πρόεδρος της Βουλής των Ελλήνων έχει διπλωματικό σύμβουλο και διπλωματικό γραφείο, όπως συμβαίνει σε πάρα πολλά Υπουργεία. Και τα αιτήματα αυξάνονται, διότι πράγματι η διεθνής διάσταση είναι παντού. Και δεν είναι υπερβολή να πούμε -θα έλεγα ότι μπορεί να ακουστεί ως υπερβολή, αλλά δεν ανταποκρίνεται στην πραγματικότητα- ότι η εξωτερική πολιτική και η διπλωματία είναι παντού, σε όλες τις δράσεις του κράτους και αυτό ισχύει ακόμα περισσότερο για κράτη όπως η Ελλάδα, που συμμετέχουν πλήρως στις διεθνείς εξελίξεις, στους διεθνείς οργανισμούς, σε συμμαχίες, σε περιφερειακά σχήματα συνεργασίας, για κράτη που η ιστορία και η γεωγραφία τούς έχουν επιβάλει να διαχειρίζονται και να αντιμετωπίζουν εξόχως δύσκολα ζητήματα, πολλές φορές ζωτικής σημασίας, εθνικών συμφερόντων.</p>
          <p>Όλες αυτές οι εξελίξεις μαζί με την καλπάζουσα τεχνολογία φέρνουν το Υπουργείο των Εξωτερικών και την αποστολή του από ένα συγκεκριμένο πεδίο δράσης -αν θέλετε αυτή ήταν η παλιά λογική-, από την περιφέρεια των δράσεων του κράτους, στο κέντρο τους, διότι όλες οι δράσεις του κράτους έχουν διεθνή πτυχή.</p>
          <p>Επομένως, το Υπουργείο Εξωτερικών έχει όχι μόνον έναν διεκπεραιωτικό ρόλο εφαρμογής της εξωτερικής πολιτικής της χώρας, αλλά και έναν επιτελικό ρόλο, καθώς πρέπει να συντονίζει εκ των πραγμάτων όλες τις διεθνείς πτυχές των επιμέρους δράσεων της διοίκησης και του κράτους. Δεν είναι, όμως, μόνο επιτελικό, είναι και παραγωγικό Υπουργείο, διότι μέσω της διπλωματικής υπηρεσίας, μέσω της εξωτερικής δράσης της χώρας, προσελκύονται επενδύσεις ή υποστηρίζονται και προωθούνται η ελληνική επιχειρηματικότητα και ελληνικά οικονομικά συμφέροντα. Επομένως είναι επιτελικό, παραγωγικό και θα έλεγα ένα Υπουργείο πολλαπλών ρόλων.</p>
          <p>Τα σύγχρονα Υπουργεία Εξωτερικών, όπως φιλοδοξεί και πρέπει να είναι το Υπουργείο Εξωτερικών της Ελλάδας, είναι επιτελικά, είναι παραγωγικά, είναι Υπουργεία πολλαπλών ρόλων.</p>
          <p>Ανταποκρίνεται σε αυτά τα χαρακτηριστικά, που πρέπει να έχει το Υπουργείο Εξωτερικών του παρόντος και του μέλλοντος το παρόν νομοθέτημα; Αυτή είναι η καίρια ερώτηση και πάνω σε αυτήν πρέπει να τοποθετηθούμε. Ας αφήσουμε τις επιμέρους επισημάνσεις, τα επιμέρους αιτήματα βελτιώσεων, τα καλοδεχούμενα -και ο τρόπος που αντέδρασε ο κύριος Υπουργός αυτό δείχνει-  και ας πάμε στη μεγάλη εικόνα. Ανταποκρίνεται; Η απάντησή μου είναι «ναι», χωρίς αυτό να σημαίνει ότι είναι μια παγωμένη φωτογραφία ο ρόλος και η αποστολή του Υπουργείου Εξωτερικών. Γι’ αυτό θα έρθουν και άλλες εξελίξεις και θα έρθουν και άλλες βελτιώσεις, διότι κατ’ εξοχήν η εξωτερική πολιτική είναι μια δυναμική πολιτική. Εισάγει και θεσμοθετεί τις απαραίτητες μεταρρυθμίσεις; Η απάντηση είναι «ναι». Κέντρο Σχεδιασμού Εξωτερικής Πολιτικής, αμυντική διπλωματία, Υπηρεσία Συντονισμού -πολύ σημαντική-, υπεύθυνος προστασίας δεδομένων, νέα διάρθρωση Διεύθυνσης Εκπαίδευσης και Ανάπτυξης Ανθρωπίνων Πόρων, γραφεία ελληνικών συμφερόντων και βεβαίως μια αναβάθμιση της διπλωματικής υπηρεσίας με μία νέα στόχευση, να δημιουργείται μέσα από την εκπαίδευση ο νέος τύπος διπλωμάτη.</p>
          <p>Θα το ονόμαζα –θα με συγχωρέσετε για τον όρο, αλλά δεν έχω βρει κάποιον καλύτερο- «σύγχρονο ολιστικό διπλωμάτη», όχι μόνο παραδοσιακής εξωτερικής πολιτικής, αλλά και οικονομικής, και πολιτιστικής, και δημόσιας διπλωματίας, ένα στέλεχος πραγματικά μεγάλων δυνατοτήτων και αξιώσεων. Γι’ αυτό πρέπει να μπει κι η αξιολόγηση στο Υπουργείο. Δεν έχουμε άλλο χρόνο να χάσουμε.</p>
          <p>Αυτά είναι πολύ σημαντικά θέματα και πιστεύω ότι η Ένωση Διπλωματών και όλων των υπαλλήλων του Υπουργείου πρέπει από τώρα, από αύριο, να ξεκινήσουν να μελετούν, ενδεχομένως και με εξωτερική βοήθεια, το υπουργείο του μέλλοντος, από τώρα, το ψηφιακό Υπουργείο Εξωτερικών, για να μην βρεθούν πάλι στη θέση να προβάλουν σε μεταγενέστερη μεταρρύθμιση μόνο συνδικαλιστικά συμφέροντα. Πρέπει από τώρα να ασχοληθούν με το ίδιο τους το σπίτι, τι ρόλο θα έχουν και τι ρόλο θα έχει εκείνο και εκείνοι.</p>
          <p>Δύο ακόμα σημεία και θα κλείσω με αυτά. Νοσήλια και σχολεία. Τα είχα υποστηρίξει ως διπλωμάτης, τα είχα υποστηρίξει ως μέλος του Συλλόγου Διπλωματών, τα υποστηρίζω και σήμερα. Κύριε Υπουργέ, κάνατε μια κίνηση πολύ θετική για τα νοσήλια και για τα σχολεία, αλλά να εξετάσετε τη δυνατότητα και άλλων βελτιώσεων.</p>
          <p>Και τέλος ο προϋπολογισμός: 288 εκατομμύρια. Για το Υπουργείο που περιέγραψα και το Υπουργείο, που το νομοθέτημά σας προετοιμάζει, αυτός ο προϋπολογισμός είναι απαράδεκτος. Ή θα πάμε σε ένα σύγχρονο Υπουργείο, που θα είναι επιτελικό, που θα είναι παραγωγικό, που θα είναι πολλαπλών ρόλων και θα έχει την αναγκαία οικονομική στήριξη, ειδάλλως θα μένουμε στα ίδια, παρά το ό,τι νομοθετήσουμε σήμερα. Ο μεγάλος οργανισμός δεν μπορεί να συνοδεύεται από μικρό προϋπολογισμό και πρέπει να το απαιτήσουμε, γιατί είναι εθνική ανάγκη, είναι εθνική προτεραιότητα.</p>
          <p>Κι ένα τελευταίο σημείο. Θα μου επιτρέψετε να διαβάσω μία παράγραφο από ένα σημαντικό βιβλίο, αξεπέραστο μέχρι τώρα, για την εξωτερική πολιτική διπλωματία του πατριάρχη της ελληνικής διπλωματίας, Βύρωνα Θεοδωρόπουλου. Γράφει ο Θεοδωρόπουλος, «Κατά τούτο διαφέρει η διπλωματία από την εξωτερική πολιτική: Η εξωτερική πολιτική αναφέρεται στον γενικό χαρακτήρα και τη φύση των σχέσεων με τον λοιπό κόσμο. Γι’ αυτό και έχει -και πρέπει να έχει- μονιμότερους, μακροπρόθεσμους στόχους, έστω κι αν οι στόχοι αυτοί υπόκεινται σε μεταβολές. Οι μεταβολές, όμως, αυτές πραγματοποιούνται κατά κανόνα με βραδύ ρυθμό και σχετικά αραιά διαστήματα. Αντίθετα, η διπλωματία βρίσκεται καθημερινά σχεδόν στην ανάγκη να ελίσσεται, να κινείται, να χειρίζεται τα θέματα με τρόπους κάθε φορά διαφορετικούς, ανάλογα με τις περιστάσεις». Γιατί αναφέρω αυτό το τμήμα από αυτό το βιβλίο του Βύρωνα Θεοδωρόπουλου; Διότι πιστεύω ότι η δομή του Υπουργείου πρέπει να μπορεί με έναν ευέλικτο τρόπο να προσαρμόζεται στις εξελίξεις, κι αυτό μπορεί να γίνει σε μεταγενέστερο χρονικό ορίζοντα, με κυβερνητικές αποφάσεις και όχι πάντως με τη βαριά διαδικασία του νόμου.</p>
        </speech>
        <speech by="sofia_sakorafa" eId="debate_2021-02-26_speech_206">
          <from>Σοφία Σακοράφα</from>
          <p>Κύριε συνάδελφε, κλείστε σας παρακαλώ.</p>
        </speech>
        <speech by="georgios_koumoutsakos" eId="debate_2021-02-26_speech_207">
          <from>ΓΕΩΡΓΙΟΣ ΚΟΥΜΟΥΤΣΑΚΟΣ</from>
          <p>Κλείνω αμέσως.</p>
          <p>Και μόνο για λόγους αρχείου, αν θέλετε, για να μείνει στα Πρακτικά της Βουλής, παρ’ ότι αντιλαμβάνομαι ότι υπάρχουν πολλοί λόγοι που αυτήν τη στιγμή δεν μπορεί να υιοθετηθεί, επαναφέρω την πρότασή μου για μετονομασία του Υπουργείου των Εξωτερικών σε Υπουργείο Εξωτερικών Σχέσεων και Ευρωπαϊκών Υποθέσεων. Νομίζω ότι ανταποκρίνεται απολύτως στη φύση του Υπουργείου αλλά και στη μακροχρόνια πια, στενή, στενότατη σχέση της Ελλάδας με την Ευρωπαϊκή Ένωση. Για μας η Ευρώπη δεν είναι εξωτερικό, είναι στοιχείο της καθημερινής πολιτικής μας.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="sofia_sakorafa" eId="debate_2021-02-26_speech_208">
          <from>Σοφία Σακοράφα</from>
          <p>Κι εγώ σας ευχαριστώ.</p>
          <p>Θα επαναλάβω πάλι, κύριοι συνάδελφοι, γιατί δεν θέλω να δημιουργώ πρόβλημα από την Έδρα, ότι τα λεπτά της ομιλίας σας είναι επτά, με τη σχετική ανοχή. Διότι είναι πολύ μεγάλος αριθμός των συναδέλφων, που πρέπει να μιλήσουν και αν πάμε με αυτή τη διαδικασία να μιλάει ο καθένας πάνω από έντεκα λεπτά δεν θα τελειώσουμε ποτέ.</p>
        </speech>
        <speech by="andreas_loberdos" eId="debate_2021-02-26_speech_209">
          <from>ΑΝΔΡΕΑΣ ΛΟΒΕΡΔΟΣ</from>
          <p>Τι ώρα θα τελειώσουμε;</p>
        </speech>
        <speech by="sofia_sakorafa" eId="debate_2021-02-26_speech_210">
          <from>Σοφία Σακοράφα</from>
          <p>Δεν το ξέρω, κύριε συνάδελφε, ειλικρινά σας το λέω. Περίπου κατά τις 22.00΄ υπολογίζω.</p>
        </speech>
        <speech by="andreas_loberdos" eId="debate_2021-02-26_speech_211">
          <from>ΑΝΔΡΕΑΣ ΛΟΒΕΡΔΟΣ</from>
          <p>Κατά τις 22.00΄;</p>
        </speech>
        <speech by="sofia_sakorafa" eId="debate_2021-02-26_speech_212">
          <from>Σοφία Σακοράφα</from>
          <p>Ε, έτσι όπως πάμε. Έτσι όπως πάμε δεν θα μπορέσουμε ποτέ να τελειώσουμε. Εγώ σας παρακαλώ, γιατί δεν θέλω να τσακωνόμαστε. Ο χρόνος σας είναι επτά λεπτά. Δομήστε την ομιλία σας με αυτό τον τρόπο. Έχετε τον τρόπο, νομίζω, ο καθένας από εσάς να βρείτε τα κύρια σημεία. Είχαμε τέσσερις μέρες στην επιτροπή, συζητήσαμε τόσο πολύ τα κύρια σημεία, ας συζητάμε πάνω σε αυτά.</p>
          <p>Τον λόγο τώρα έχει ο κύριος Υφυπουργός Οικονομικών κ. Βεσυρόπουλος, για να τοποθετηθεί για λίγο πάνω στην τροπολογία που ήδη έχει καταθέσει.</p>
        </speech>
        <speech by="besuropoulos" eId="debate_2021-02-26_speech_213">
          <from>ΒΕΣΥΡΟΠΟΥΛΟΣ</from>
          <p>Ευχαριστώ, κυρία Πρόεδρε.</p>
          <p>Κυρίες και κύριοι συνάδελφοι, έλαβα τον λόγο για να αναφερθώ στο περιεχόμενο της τροπολογίας με γενικό αριθμό 765 και ειδικό αριθμό 6, που κατατέθηκε από το Υπουργείο Οικονομικών. Οι έκτακτες καταστάσεις μάς ωθούν να επικαιροποιούμε μέτρα στήριξης της πραγματικής οικονομίας ή να λαμβάνουμε νέα μέτρα, που έχουν στόχο να ανακουφίσουν κλάδους και επαγγελματίες που πλήττονται. Με το πρώτο άρθρο της τροπολογίας αντιμετωπίζεται το πρόβλημα, που υπάρχει με τα αξιόγραφα στην αγορά.</p>
          <p>Συγκεκριμένα, θεσπίζεται αναστολή εβδομήντα πέντε ημερών από την ημερομηνία λήξης τους για όσα αξιόγραφα εμφανιστούν για πληρωμή από την 1η Μαρτίου 2021 και μέχρι την 31η Μαρτίου 2021. Το μέτρο αφορά επιχειρήσεις, που έχουν πληγεί από τις επιπτώσεις της πανδημίας ή τελούν σε αναστολή δραστηριότητας με κρατική εντολή. Στην κατηγορία των επιχειρήσεων που έχουν πληγεί εντάσσονται οι επιχειρήσεις οι οποίες εμφανίζουν μειωμένο κύκλο εργασιών κατά το διάστημα Οκτωβρίου - Δεκεμβρίου του έτους 2020 κατά ποσοστό μεγαλύτερο του 40% σε σχέση με τον κύκλο εργασιών του αντίστοιχου διαστήματος του έτους 2019.</p>
          <p>Από εκεί και πέρα, στο ίδιο άρθρο περιέχονται ευνοϊκές ρυθμίσεις και μέτρα στήριξης για τους κομιστές των αξιογράφων. Συγκεκριμένα, παρατείνονται έως τις 30 Ιουνίου, πρώτον η καταβολή των βεβαιωμένων στις ΔΟΥ και στα ελεγκτικά κέντρα οφειλών από χρεωστικές δηλώσεις ΦΠΑ που λήγουν ή έληξαν από την 1η Φεβρουαρίου 2021 έως την 28η Φεβρουαρίου 2021, δεύτερον οι προθεσμίες καταβολής ΦΠΑ, που βεβαιώθηκαν ή θα βεβαιωθούν στις ΔΟΥ και στα ελεγκτικά κέντρα βάσει εμπρόθεσμης υποβολής δηλώσεων ΦΠΑ, με καταληκτική ημερομηνία υποβολής την 28η Φεβρουαρίου 2021 και την 31η Μαρτίου 2021.</p>
          <p>Παράλληλα, για τους κομιστές των αξιογράφων υπάρχει μία ακόμη ευνοϊκή ρύθμιση. Προβλέπεται ότι δεν θα καταχωρούνται σε αρχεία δεδομένων οικονομικής συμπεριφοράς όπως η βάση «ΤΕΙΡΕΣΙΑΣ», εάν αποδεδειγμένα εξοφλήσουν εντός εβδομήντα πέντε ημερών από τη σφράγιση ή τη λήξη τους αξιόγραφα τα οποία οφείλουν και για τα οποία έχει βεβαιωθεί ή πρόκειται να βεβαιωθεί αδυναμία πληρωμής από την πληρώτρια τράπεζα από την 1η Μαρτίου 2021 έως και την 31η Μαρτίου 2021.</p>
          <p>Το δεύτερο άρθρο της τροπολογίας περιέχει μία ρύθμιση, που έχει ως στόχο να στηρίξει έναν κλάδο, που έχει πληγεί ιδιαίτερα από τις επιπτώσεις της πανδημίας στην οικονομία και στον τουρισμό. Αναφέρομαι στους ιδιοκτήτες τουριστικών λεωφορείων. Με τη ρύθμιση αυτή μειώνονται τα τέλη κυκλοφορίας των τουριστικών λεωφορείων για το έτος 2021. Πρόκειται για μία σημαντική μείωση, αφού για την κατηγορία των τουριστικών λεωφορείων έως σαράντα θέσεων τα τέλη κυκλοφορίας μειώνονται από 430 ευρώ σε 215 ευρώ, ενώ για την κατηγορία των τουριστικών λεωφορείων σαράντα ενός θέσεων και άνω τα τέλη κυκλοφορίας μειώνονται από 595 ευρώ σε 300 ευρώ. Προβλέπεται μάλιστα, εξαιρετικά για το 2021, η επιστροφή χρημάτων για όσους έχουν καταβάλει τέλη με το προηγούμενο κανονιστικό πλαίσιο.</p>
          <p>Με το άρθρο 3 της τροπολογίας προβλέπεται ότι τα ποσά που χορηγούνται ως αποζημίωση για τη μίσθωση τουριστικών καταλυμάτων, προκειμένου να διαμείνουν προσωρινά φυσικά πρόσωπα, και αποκλειστικά στο πλαίσιο της αντιμετώπισης της πανδημίας είναι αφορολόγητα, ανεκχώρητα και ακατάσχετα στα χέρια του δημοσίου ή τρίτων. Δεν υπόκεινται σε οποιαδήποτε κράτηση, τέλος ή εισφορά, δεν δεσμεύονται και δεν συμψηφίζονται με βεβαιωμένα χρέη προς τη φορολογική διοίκηση και το δημόσιο. Μοναδική εξαίρεση οι ληξιπρόθεσμες οφειλές προς τη φορολογική διοίκηση και τα ασφαλιστικά ταμεία, που δεν έχουν υπαχθεί σε καθεστώς τμηματικής ρύθμισης ή σε διαδικαστικά επικυρωμένη συμφωνία εξυγίανσης.</p>
          <p>Το ίδιο όφελος ισχύει και για τα ποσά της έκτακτης επιδότησης που χορηγούνται ως αποζημίωση στις εταιρείες «ΚΤΕΛ Α.Ε.» και «ΤΡΑΙΝΟΣΕ Α.Ε.», στις τουριστικές επιχειρήσεις οδικών μεταφορών, αλλά και στα τουριστικά γραφεία που διαθέτουν και έχουν θέσει σε κυκλοφορία ειδικά τουριστικά λεωφορεία δημόσιας χρήσης.</p>
          <p>Ένα ακόμη ουσιαστικό μέτρο διευκόλυνσης αυτών των επιχειρήσεων είναι η κατάργηση της προϋπόθεσης υπαγωγής σε καθεστώς τμηματικής οφειλής των βεβαιωμένων οφειλών στη φορολογική διοίκηση και στα ασφαλιστικά ταμεία, προκειμένου να επιταχυνθεί η διαδικασία καταβολής της αποζημίωσης στην «ΤΡΑΙΝΟΣΕ», τα «ΚΤΕΛ» και τα τουριστικά λεωφορεία δημόσιας χρήσης.</p>
          <p>Τέλος με το τελευταίο άρθρο της τροπολογίας παρατείνεται η έναρξη ισχύος φορολόγησης ανά δελτίο παιχνιδιού στα τυχερά παίγνια, που θα ίσχυε την 1η Μαρτίου. Ο νέος χρόνος ισχύος είναι η 1η Ιουλίου και η παράταση αυτή κρίνεται επιβεβλημένη, προκειμένου να δοθεί ο απαραίτητος και ο απαιτούμενος χρόνος στις εταιρείες, που δραστηριοποιούνται στον κλάδο τυχερών παιγνίων για την προσαρμογή των πληροφοριακών συστημάτων τους στον νέο τρόπο φορολόγησης των τυχερών παιχνιδιών που παίζονται με στήλες.</p>
          <p>Κυρίες και κύριοι συνάδελφοι, η αύξηση του ρυθμού των εμβολιασμών φέρνει όλο και πιο κοντά την επιστροφή στην κανονικότητα. Στο διάστημα, όμως, αυτό της μετάβασης η Κυβέρνηση θα συνεχίσει να στηρίζει την πραγματική οικονομία, όλους όσους πλήττονται και χρειάζονται στήριξη. Μπορεί κάποιοι να επένδυσαν και να συνεχίσουν να επενδύουν στην καταστροφολογία. Οι πολίτες, όμως, έχουν διαφορετική άποψη. Αποτιμούν θετικά την προσπάθεια της Κυβέρνησης και του Πρωθυπουργού Κυριάκου Μητσοτάκη. Αντιλαμβάνονται ότι υπάρχει μία Κυβέρνηση, που λειτουργεί συγκροτημένα και αποτελεσματικά μέσα στις πιο δύσκολες και αντίξοες συνθήκες.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="sofia_sakorafa" eId="debate_2021-02-26_speech_214">
          <from>Σοφία Σακοράφα</from>
          <p>Και εγώ σας ευχαριστώ, κύριε Υπουργέ.</p>
        </speech>
        <speech by="basileios_biliardos" eId="debate_2021-02-26_speech_215">
          <from>ΒΑΣΙΛΕΙΟΣ ΒΙΛΙΑΡΔΟΣ</from>
          <p>Κυρία Πρόεδρε, μου επιτρέπετε;</p>
        </speech>
        <speech by="sofia_sakorafa" eId="debate_2021-02-26_speech_216">
          <from>Σοφία Σακοράφα</from>
          <p>Θέλετε να κάνετε κάποια ερώτηση;</p>
        </speech>
        <speech by="basileios_biliardos" eId="debate_2021-02-26_speech_217">
          <from>ΒΑΣΙΛΕΙΟΣ ΒΙΛΙΑΡΔΟΣ</from>
          <p>Ναι, κυρία Πρόεδρε.</p>
        </speech>
        <speech by="sofia_sakorafa" eId="debate_2021-02-26_speech_218">
          <from>Σοφία Σακοράφα</from>
          <p>Ορίστε, κύριε συνάδελφε, έχετε τον λόγο.</p>
        </speech>
        <speech by="basileios_biliardos" eId="debate_2021-02-26_speech_219">
          <from>ΒΑΣΙΛΕΙΟΣ ΒΙΛΙΑΡΔΟΣ</from>
          <p>Κύριε Υπουργέ, αν κατάλαβα καλά δίνετε αναστολή εβδομήντα ημερών στα αξιόγραφα με κριτήριο τον τζίρο των μηνών Οκτωβρίου, Νοεμβρίου και Δεκεμβρίου. Σωστά; Το πρόβλημα, όμως, το έχουν πολλές επιχειρήσεις με τον τζίρο του Ιανουαρίου και του Φεβρουαρίου, που είναι κλειστές οι περισσότερες και δεν έχουν τη δυνατότητα να πληρώσουν τις επιταγές. Το κριτήριο που δίνετε, είναι, κατά την άποψή μου, λάθος. Θα έπρεπε, τουλάχιστον, να επεκταθεί ή να βρεθεί ένα άλλο κριτήριο που να συμπεριλαμβάνει και αυτές τις επιχειρήσεις. Είναι άδικο.</p>
          <p>Ευχαριστώ πολύ.</p>
        </speech>
        <speech by="sofia_sakorafa" eId="debate_2021-02-26_speech_220">
          <from>Σοφία Σακοράφα</from>
          <p>Κύριε Υπουργέ, έχετε τον λόγο.</p>
        </speech>
        <speech by="apostolos_besuropoulos" eId="debate_2021-02-26_speech_221">
          <from>ΑΠΟΣΤΟΛΟΣ ΒΕΣΥΡΟΠΟΥΛΟΣ</from>
          <p>Κύριε συνάδελφε, επιλέχθηκε το συγκεκριμένο διάστημα Οκτωβρίου, Νοεμβρίου, Δεκεμβρίου. Μην ξεχνάτε ότι το Νοέμβριο και το Δεκέμβριο όλες αυτές οι επιχειρήσεις ήταν κλειστές με κρατική εντολή. Άρα, μιλάμε για το ίδιο χρονικό διάστημα. Η τροπολογία κατατέθηκε στα μέσα Φεβρουαρίου. Δεν είχε λήξει ο μήνας Φεβρουάριος για να μιλήσουμε για τα δεδομένα αυτά εδώ πέρα. Όταν έρθει η ώρα, θα μεριμνήσουμε και γι’ αυτό το χρονικό διάστημα.</p>
          <p>Σας ευχαριστώ.</p>
        </speech>
        <speech by="sofia_sakorafa" eId="debate_2021-02-26_speech_222">
          <from>Σοφία Σακοράφα</from>
          <p>Κι εγώ, κύριε Υπουργέ.</p>
          <p>Τον λόγο τώρα έχει ο Αναπληρωτής Υπουργός Υγείας κ. Κοντοζαμάνης για να τοποθετηθεί, επίσης, επί της τροπολογίας που έχει κατατεθεί.</p>
        </speech>
        <speech by="basileios_kontozamanis" eId="debate_2021-02-26_speech_223">
          <from>ΒΑΣΙΛΕΙΟΣ ΚΟΝΤΟΖΑΜΑΝΗΣ</from>
          <p>Ευχαριστώ, κυρία Πρόεδρε.</p>
          <p>Θα ήθελα να υποστηρίξω το άρθρο 1 της τροπολογίας με γενικό αριθμό 766 και ειδικό 7. Ουσιαστικά έχει σχέση με ρυθμίσεις θεμάτων, που αφορούν τη διαχείριση της πανδημίας, τον κορωνοϊό. Το περιεχόμενο του άρθρου αφορά στην παράταση ισχύος συγκεκριμένων άρθρων, που έχουν να κάνουν με την αντιμετώπιση πανδημίας, όπως: Τη δυνατότητα διενέργειας ελέγχων, ταχέως διαγνωστικών μεθόδων ανά τακτά χρονικά διαστήματα σε εποπτευόμενους φορείς διαφόρων Υπουργείων. Την παράταση της υγειονομικής κάλυψης ανασφάλιστων και ευάλωτων κοινωνικών ομάδων. Την παράταση της δυνατότητας του Ινστιτούτου Φαρμακευτικής Έρευνας και Τεχνολογίας να συνάπτει συμβάσεις. Τη δυνατότητα που δίνεται στον Γενικό Γραμματέα Υπηρεσιών Υγείας να μετακινεί προσωπικό προκειμένου να καλυφθούν ανάγκες ειδικά στις πληττόμενες περιοχές. Την παράταση της δυνατότητας αναγκαστικής διάθεσης χώρων για την κάλυψη έκτακτων αναγκών δημόσιας υγείας από τη διάδοση του κορωνοϊού. Τη δυνατότητα διάθεσης εγκαταστάσεων, θαλάμων, κλινών απλής νοσηλείας, κλινών αυξημένης φροντίδας και εντατικής θεραπείας στο δημόσιο κ.ο.κ..</p>
          <p>Ευχαριστώ πολύ, κυρία Πρόεδρε.</p>
        </speech>
        <speech by="sofia_sakorafa" eId="debate_2021-02-26_speech_224">
          <from>Σοφία Σακοράφα</from>
          <p>Ευχαριστώ, κύριε Υπουργέ.</p>
          <p>Τον λόγο τώρα έχει ο κ. Μπουκώρος, ο Κοινοβουλευτικός Εκπρόσωπος της Νέας Δημοκρατίας.</p>
          <p>Έξι λεπτά μου ζητήσατε, κύριε συνάδελφε.</p>
        </speech>
        <speech by="xristos_mpoukoros" eId="debate_2021-02-26_speech_225">
          <from>ΧΡΗΣΤΟΣ ΜΠΟΥΚΩΡΟΣ</from>
          <p>Κυρία Πρόεδρε, ευχαριστώ. Δεν θα χρειαστώ ούτε τα έξι λεπτά, διότι στην πορεία της συζήτησης θα με αντικαταστήσει ο συνάδελφος κ. Πλεύρης, οπότε να έχει…</p>
        </speech>
        <speech by="sofia_sakorafa" eId="debate_2021-02-26_speech_226">
          <from>Σοφία Σακοράφα</from>
          <p>Θα σας βάλω έξι λεπτά κι αν δεν χρησιμοποιήσετε τον χρόνο, θα τον πάρει ο κ. Πλεύρης.</p>
        </speech>
        <speech by="xristos_mpoukoros" eId="debate_2021-02-26_speech_227">
          <from>ΧΡΗΣΤΟΣ ΜΠΟΥΚΩΡΟΣ</from>
          <p>Ναι, να έχει την ευχέρεια ο κ. Πλεύρης να αξιοποιήσει το υπόλοιπο του χρόνου.</p>
          <p>Σημαντικό αναμφίβολα το νομοσχέδιο το σημερινό, σημαντικό το Υπουργείο για την ίδια την υπόσταση, για την ίδια την εκπροσώπηση της χώρας.</p>
          <p>Δεν θα σταθώ ούτε στο νέο οργανόγραμμα του Υπουργείου Εξωτερικών, ούτε στη διάρθρωση των υπηρεσιών, ούτε σε ζητήματα προϋπολογισμού, κυρία Πρόεδρε, γιατί τα ανέλυσε τόσο ο Υπουργός, ο κ. Δένδιας, όσο και ο εισηγητής μας, ο κ. Μπογδάνος. Δύο μόνο σημεία του νομοσχεδίου θα σχολιάσω, τα οποία θεωρώ ότι έχουν μεγάλη σημασία για την Ελλάδα, την εκπροσώπησή της και τον ελληνισμό γενικότερα.</p>
          <p>Θα εκμεταλλευτώ και την παρουσία του Υφυπουργού Απόδημου Ελληνισμού εδώ, του κ. Κωνσταντίνου Βλάση, για να ξεκινήσω από την πρόβλεψη για επαναλειτουργία, επανασύσταση, επαναδραστηριοποίηση του Συμβουλίου Απόδημου Ελληνισμού.</p>
          <p>Όλοι λέμε ότι υπάρχει μία Ελλάδα εντός της επικράτειας και ακόμα μία Ελλάδα εκτός. Και αυτό ακριβώς κάνει σήμερα το νομοσχέδιο, υλοποιεί, δηλαδή, την εκπεφρασμένη βούληση της Κυβέρνησης για το ξανά-πλησίασμα, για τη συνεργασία, για την κοινή πορεία με τον απόδημο Ελληνισμό, μία εκπεφρασμένη βούληση, κυρία Πρόεδρε, η οποία, αν θέλετε, πήρε σάρκα και οστά με το δικαίωμα των αποδήμων Ελλήνων να συμμετέχουν στις εθνικές μας εκλογές. Ως συνέχεια, λοιπόν, έρχεται η επαναλειτουργία του ΣΑΕ.</p>
          <p>Αποστολή του Συμβουλίου Απόδημου Ελληνισμού είναι να αποτελέσει το συμβουλευτικό όργανο της ελληνικής πολιτείας στα θέματα, που αφορούν τον απόδημο και ομογενειακό Ελληνισμό. Και, βεβαίως, ορισμένοι από τους βασικότερους σκοπούς του είναι η γνώση, η διατήρηση και η προώθηση της ελληνικής γλώσσας, του ελληνικού πολιτισμού και του φιλελληνισμού, η μέριμνα, η προαγωγή και η αξιοποίηση των Ελλήνων, που ζουν και εργάζονται εκτός της επικράτειας. Αυτά τα στοιχεία από μόνα τους δείχνουν, αποδεικνύουν και τη σημασία του Συμβουλίου Απόδημου Ελληνισμού.</p>
          <p>Αν τώρα συνυπολογίσουμε ότι στο πλαίσιο του σημερινού νομοσχεδίου ισχυροποιείται και η Γραμματεία Απόδημου Ελληνισμού, τότε καταλαβαίνουμε ότι γι’ αυτό το κρίσιμο ζήτημα για την Ελλάδα, για αυτή την αξιοποίηση της μεγάλης δύναμης του Ελληνισμού που ζει και εργάζεται και δημιουργεί εκτός της επικράτειας, υπάρχει μια συγκροτημένη πολιτική.</p>
          <p>Θα ήθελα να κλείσω, κάνοντας μία αναφορά σε ένα ζήτημα σπουδαίο. Εδώ και δεκαετίες λέγεται ότι οι προσπάθειες, αλλά ακόμα και οι πόλεμοι των εθνών, γίνονται πλέον για τις αγορές. Οι διπλωματικές προσπάθειες, όμως, και οι «διπλωματικοί» πόλεμοι πρέπει να συγκλίνουν, επίσης, σε αυτό το στόχο. Και έχουμε με το σημερινό νομοσχέδιο, κυρίες και κύριοι συνάδελφοι, μια νέα Γενική Γραμματεία Διεθνών Οικονομικών Σχέσεων και Εξωστρέφειας, αυτό που είναι το ζητούμενο. Τι έχουμε με απλά λόγια; Έχουμε μία γραμματεία, που ενσωματώνεται στο σώμα του Υπουργείου Εξωτερικών, προκειμένου αφ’ ενός μεν να διευκολύνει την προσέλκυση επενδύσεων, αφ’ ετέρου δε να ενισχύσει την προσπάθεια αύξησης των ελληνικών εξαγωγών. Και αυτό γίνεται με την ενσωμάτωση δύο πρώην γραμματειών των Υπουργείων Ανάπτυξης και Οικονομικών. Και μιλάμε για την «Ελληνική Εταιρεία Επενδύσεων και Εξωτερικού Εμπορίου Α.Ε.» και τον Οργανισμό Ασφάλισης Εξαγωγικών Πιστώσεων. Κάποιες γραμματείες από οικονομικά Υπουργεία ενσωματώνονται πλέον στο Υπουργείο Εξωτερικών. Και αυτό δείχνει τη βούληση της Κυβέρνησης να διαδραματίσει το Υπουργείο Εξωτερικών έναν πολύ σημαντικό ρόλο στο ζήτημα της εξωστρέφειας της ελληνικής οικονομίας. Και όπως προείπα, αυτό γίνεται σε δύο πυλώνες: στην προσπάθεια προσέλκυσης ξένων επενδύσεων και στην προσπάθεια ενίσχυσης των ελληνικών εξαγωγών.</p>
          <p>Πιστεύουμε ότι η νέα Γραμματεία Διεθνών Οικονομικών Σχέσεων και Εξωστρέφειας θα ενισχυθεί με την ενσωμάτωση στο Υπουργείο Εξωτερικών πλέον του «ENTERPRISE GREECE», που ήδη έχει κάνει κάποια πρώτα βήματα και εξετάζει φακέλους μεγάλων άμεσων ξένων επενδύσεων, αλλά και μικρότερων, ύψους πολλών εκατοντάδων εκατομμυρίων.</p>
          <p>Και είναι τώρα η κατάλληλη στιγμή, κυρίες και κύριοι συνάδελφοι, να ψηφιστεί αυτό το νομοσχέδιο, να ενσωματωθεί αυτή η νέα Γραμματεία Διεθνών Οικονομικών Σχέσεων στο Υπουργείο Εξωτερικών, ώστε κάθε ενδιαφερόμενος επενδυτής, μικρότερος ή μεγαλύτερος, να βρίσκει ένα έδαφος ακόμα από την Υπηρεσία του Υπουργείου Εξωτερικών σε συνεργασία με τον «ENTERPRISE GREECE», ώστε να ξεπερνάει πριν ακόμα ξεκινήσει τη διαδικασία της επένδυσης στην Ελλάδα τις διαδικασίες για το νομοθετικό πλαίσιο, για πιθανά γραφειοκρατικά προβλήματα, ώστε να υπάρχει μια προεργασία και ένα γόνιμο έδαφος υποδοχής των επενδύσεων αυτών.</p>
          <p>Όσον αφορά τον ρόλο του Υπουργείου Εξωτερικών και της νέας γραμματείας στην προώθηση των εξαγωγών, δεν χρειάζεται να γίνεται λόγος, είναι αυτονόητη η σημασία.</p>
          <p>Μένω, λοιπόν, σε αυτά τα δύο σημεία του νομοσχεδίου -και κλείνω έτσι, κυρία Πρόεδρε- την ενίσχυση του απόδημου Ελληνισμού με την επαναλειτουργία του ΣΑΕ και την ενίσχυση της Γραμματείας Απόδημου Ελληνισμού. Και είμαι απολύτως βέβαιος ότι ο αρμόδιος Υφυπουργός, ο κ. Βλάσης, υπό την κατεύθυνση του κ. Δένδια θα αντεπεξέλθει πλήρως σε αυτό το κομμάτι. Και όσο και αν η πανδημία εμπόδισε την καλλιέργεια με τους Έλληνες του εξωτερικού, με τον απόδημο και ομογενειακό Ελληνισμό, με το τέλος της πανδημίας θα κερδίσουμε το χαμένο έδαφος.</p>
          <p>Και να υπογραμμίσω την ικανοποίησή μου -πιστεύω και την ικανοποίηση όλων μας- για αυτή τη νέα Γραμματεία Διεθνών Οικονομικών Σχέσεων και Εξωστρέφειας, γιατί αυτό είναι το ζητούμενο και σε αυτή τη συγκυρία, αλλά και γενικότερα για την Ελλάδα, αύξηση των επενδύσεων στο εσωτερικό, προσέλκυση επενδύσεων και αύξηση των εξαγωγών. Μόνο έτσι θα αφήσουμε οριστικά πίσω μας τα αποτελέσματα και το αποτύπωμα της πολύχρονης οικονομικής κρίσης, αλλά και τις συνέπειες που άφησε η τελευταία πανδημία.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="sofia_sakorafa" eId="debate_2021-02-26_speech_228">
          <from>Σοφία Σακοράφα</from>
          <p>Και εγώ ευχαριστώ, κύριε συνάδελφε.</p>
          <p>Τον λόγο τώρα έχει ο κ. Κεγκέρογλου από το Κίνημα Αλλαγής.</p>
        </speech>
        <speech by="basileios_kegkeroglou" eId="debate_2021-02-26_speech_229">
          <from>ΒΑΣΙΛΕΙΟΣ ΚΕΓΚΕΡΟΓΛΟΥ</from>
          <p>Κυρίες και κύριοι συνάδελφοι, ξεκινώ με δύο σχόλια, αφ’ ενός για τον τρόπο νομοθέτησης σε ένα σπουδαίο ως προς τον τίτλο νομοσχέδιο, που αφορά το Υπουργείο Εξωτερικών, τον οργανισμό του. Θα έχουμε και τροπολογίες, που έχουν σχέση με τα τουριστικά λεωφορεία, με τις μεταφορές και άλλα θέματα που είναι πάρα πολύ σοβαρά, γιατί προκαλούνται κοινωνικά και οικονομικά προβλήματα από την πανδημία, αλλά δυστυχώς η Κυβέρνηση με τον αποσπασματικό τρόπο που τα αντιμετωπίζει φέρνει τροπολογίες σε νομοσχέδιο του Υπουργείου Εξωτερικών για ζητήματα, που έπρεπε ήδη να είναι λυμένα με διαφορετικό τρόπο.</p>
          <p>Είναι θετικές οι ρυθμίσεις. Δηλώνουμε από την αρχή ότι θα ψηφίσουμε και τις τρεις τροπολογίες, παρ’ ότι η μη συζήτηση στις επιτροπές και επί της ουσίας τις έχει καταστήσει ρυθμίσεις ατελείς.</p>
          <p>Το δεύτερο σχόλιο αφορά τη συζήτηση, που έγινε για την τροπολογία το πρωί. Θεωρώ ότι είναι ένα σοβαρό θέμα, αλλά σε ένα πολύ σοβαρότερο ως προς το νομοθετικό και τον τίτλο του νομοσχέδιο δεν έτυχε του κατάλληλου χειρισμού από το Προεδρείο κατ’ αρχάς και δεν ελήφθη υπ’ όψιν η συζήτηση, που είχαμε κάνει στη Διάσκεψη Προέδρων ή δεν παρουσιάστηκε, όπως έγινε, με αποτέλεσμα να ροκανιστεί ο χρόνος και αποτέλεσμα να μην βγει.</p>
          <p>Έρχομαι στο νομοσχέδιο. Η πανδημία ως υγειονομική και οικονομική κρίση επιτάχυνε παγκοσμίως τις μεταβολές των πολιτικών δεδομένων και κυρίως επιτάσσει την ενίσχυση των παγκόσμιων συνεργασιών, την επαναφορά του ανθρώπου και του περιβάλλοντός του στο επίκεντρο των πολιτικών, αλλά και την ανάγκη για αποτελεσματικά συστήματα διακυβέρνησης. Και αυτό αφορά κυρίως και την Ευρωπαϊκή Ένωση.</p>
          <p>Στο μεταβαλλόμενο πλαίσιο των διεθνών σχέσεων η ελληνική εξωτερική πολιτική θα πρέπει να ανταποκριθεί στην αποστολή της, στην υπεράσπιση των εθνικών συμφερόντων, την προάσπιση της εθνικής ανεξαρτησίας. Και αυτό μπορεί να το κάνει με έναν και μόνο τρόπο, με μία αποτελεσματική πολυδιάστατη εξωτερική πολιτική, με αξιοποίηση των διεθνών και ευρωπαϊκών συμμαχιών, αλλά και σύναψη νέων και στο πλαίσιο, βέβαια, μιας εθνικής στρατηγικής που περιλαμβάνει ταυτόχρονα και την ενίσχυση της αποτρεπτικής ισχύος της χώρας.</p>
          <p>Το κορυφαίο παράδειγμα της επιτυχημένης εξωτερικής πολιτικής, η ένταξη της Κύπρου στην Ευρωπαϊκή Ένωση, είναι κάτι που μπορεί να επαναληφθεί με δεκάδες θέματα που μας απασχολούν εδώ και χρόνια.</p>
          <p>Πρωταρχική προϋπόθεση, όμως, είναι να υπάρχει ένα αποτελεσματικό Υπουργείο Εξωτερικών ως προς την οργάνωσή του, ως προς τη δομή του, επιτελικό, ευέλικτο, αποτελεσματικό.</p>
          <p>Είναι φανερό ότι το Υπουργείο Εξωτερικών, παρά τις φιλότιμες προσπάθειες που έγιναν, δεν ξέφυγε από τον παραλογισμό του δήθεν επιτελικού κράτους, που υπερσυγκεντρώνει όχι μόνο τις εξουσίες, αλλά και τις λειτουργίες, καθιστώντας αναποτελεσματική την Κυβέρνηση, αλλά και τη διοίκηση γενικότερα.</p>
          <p>Με το νομοσχέδιο των τετρακοσίων ογδόντα τόσων άρθρων –πολλά!- τα περισσότερα από τα οποία είναι επανάληψη υπαρχόντων, προωθούνται αλλαγές στον Οργανισμό του ΥΠΕΞ, που κατά τεκμήριο είναι αντικείμενο προεδρικού διατάγματος και επί της ουσίας δεν αρκούν και δεν ανταποκρίνονται στις νέες συνθήκες που περιέγραψα προηγουμένως και στις αυξημένες εθνικές ανάγκες.</p>
          <p>Ελάχιστες καινοτομίες, λίγοι εκσυγχρονισμοί, απούσα η μεταρρύθμιση, παρούσες απορρυθμίσεις σε λειτουργίες και βέβαια, ανακυκλώσεις προβλημάτων. Και εν τέλει, το Υπουργείο Εξωτερικών δεν καθίσταται μία σύγχρονη και επιτελική δομή σχεδιασμού και άσκησης της εξωτερικής πολιτικής. Παρ’ ότι επιμέρους άρθρα μπορεί να έχουν αυτό το χαρακτηριστικό, συνολικά δεν υπάρχει ένα τέτοιο αποτέλεσμα.</p>
          <p>Πιο συγκεκριμένα, η ένταξη του οργανογράμματος του ΥΠΕΞ σε νόμο είναι ακατανόητη και γραφειοκρατική ρύθμιση, που θα προκαλέσει δυσκινησία και απαιτεί χρόνο για την υλοποίηση άλλων ρυθμίσεων.</p>
          <p>Δεύτερον, δεν ενισχύεται ο ρόλος του Υπηρεσιακού Γενικού Γραμματέα του ΥΠΕΞ, που είναι θεσμική μνήμη του Υπουργείου. Πολλοί, μάλιστα, έχουν μιλήσει και για Υφυπουργό που πρέπει να υπάρχει. Αντίθετα, φορτώνεται με επιπρόσθετες διοικητικές αρμοδιότητες, καθιστώντας αδύνατη την άσκηση του συντονιστικού του ρόλου.</p>
          <p>Την ίδια στιγμή η Κυβέρνηση δεν αποδέχεται τη μεταρρυθμιστική πρόταση να θεσπίσει, όπως είπα και Υπηρεσιακό Υφυπουργό.</p>
          <p>Δεν διασφαλίζεται και δεν προβλέπεται τίποτα για την αξιοποίηση και όχι ανάλωση των πόρων. Δεν είναι το ζήτημα να αναλωθούν οι πόροι που δεν μπορεί να αναλώσει, αλλά να τους αξιοποιήσει.</p>
          <p>Λείπουν τα θεσμικά εργαλεία, οι διπλωμάτες και οι υπηρεσίες ταλαιπωρούνται. Δεν μπορούν να ασκήσουν με ευελιξία τα καθήκοντά τους, διότι στερούνται τέτοιων σύγχρονων εργαλείων και δυνατοτήτων.</p>
          <p>Μειώνονται οι οργανικές θέσεις και βέβαια, ποτέ δεν καλύπτονταν και αυτές που υπήρχαν στα χαρτιά, αλλά το σήμα που εκπέμπει σήμερα η πολιτική ηγεσία του Υπουργείου Εξωτερικών είναι ότι δεν χρειαζόμαστε άλλους. Το 2020 δεν υπήρξε εισαγωγή νέων διπλωμάτων στην ακαδημία. Όμως, αφυπηρετούν πολλοί και δεν αντικαθίστανται. Είναι πρόβλημα αυτό.</p>
          <p>Δεν προβλέπεται τίποτα για την ασφαλιστική κάλυψη των υπαλλήλων της Διπλωματικής Υπηρεσίας του ΥΠΕΞ στις χώρες της Ευρωπαϊκής Ένωσης. Ήρθε βελτίωση, όμως, είναι ατελής.</p>
          <p>Καταργείται η Γενική Γραμματεία Ευρωπαϊκών Υποθέσεων. Δεν τοποθετήσατε Γενικό Γραμματέα και τώρα καταργείτε και τη Διεύθυνση του Συντονισμού των Ευρωπαϊκών Θεμάτων που υπάγονται σε άλλα συναρμόδια Υπουργεία. Κάποιος πρέπει να το κάνει αυτό και να υπάρχει υπηρεσιακή δομή.</p>
          <p>Και όσον αφορά τη Διεύθυνση της Κίνας, είναι δυνατόν, παγκόσμια δύναμη, εξελίξεις, κυρίαρχος ρόλος τα επόμενα χρόνια και να μην έχουμε την αντίστοιχη διεύθυνση;</p>
          <p>Συγχωνεύετε τη Γενική Γραμματεία Απόδημου Ελληνισμού με τη Γενική Γραμματεία Δημόσιας Διπλωματίας. Θεωρώ ότι είναι εμπαιγμός για τους απόδημους, η οργανωμένη ομογένεια έχει διαμαρτυρηθεί εντόνως στον Πρωθυπουργό, εμείς το καταγγείλαμε.</p>
        </speech>
        <scene>(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)</scene>
        <speech by="sofia_sakorafa" eId="debate_2021-02-26_speech_230">
          <from>Σοφία Σακοράφα</from>
          <p>Ένα λεπτό, κύριε συνάδελφε, παραπάνω χρόνο.</p>
        </speech>
        <speech by="basileios_kegkeroglou" eId="debate_2021-02-26_speech_231">
          <from>ΒΑΣΙΛΕΙΟΣ ΚΕΓΚΕΡΟΓΛΟΥ</from>
          <p>Ευχαριστώ, κυρία Πρόεδρε.</p>
          <p>Εμείς από την κυβερνητική μας θητεία και εμπειρία, αλλά και σήμερα όχι μόνο αναγνωρίζουμε την εθνική αξία των δικτύων, αλλά θεωρούμε ότι η εθνική υπερδύναμη του Ελληνισμού της Διασποράς δεν αξιοποιείται και δεν εντάσσεται στην εθνική στρατηγική. Θα μπορούσε, πραγματικά, να αποτελέσει «γέφυρα» ανάμεσα στην Ελλάδα και στις χώρες, όπου είναι η ομογένεια και βεβαίως συνολικά μία παγκόσμια δύναμη.</p>
          <p>Προβλέπεται η επαναλειτουργία του Συμβουλίου Απόδημου Ελληνισμού που η Κυβέρνηση «κρατούσε στο ψυγείο», κάτι που είναι κατ’ αρχάς θετικό και θα το ψηφίσουμε. Όμως, το κάνετε με έναν τέτοιο φοβικό τρόπο και με το βλέμμα μάλλον στις επόμενες εκλογές, χωρίς ίχνος οράματος, πρόχειρα και αποσπασματικά. Καταργείτε τα περιφερειακά συμβούλια και απαξιώνετε τη βάση του Συμβουλίου Απόδημου Ελληνισμού.</p>
          <p>Αφαιρούνται οι επίσημες γλώσσες εργασίας του ΟΗΕ, η ισπανική, η αραβική, η ρώσικη και η κινέζικη. Αν είναι δυνατόν! Από την Εθνική Σχολή Δημόσιας Διοίκησης και Αυτοδιοίκησης ως δεύτερη γλώσσα επιλογής μαζί με τη γαλλική ή τη γερμανική έχει προταθεί η ισπανική. Αποκλείεται.</p>
        </speech>
        <speech by="sofia_sakorafa" eId="debate_2021-02-26_speech_232">
          <from>Σοφία Σακοράφα</from>
          <p>Κύριε συνάδελφε, σας παρακαλώ, πρέπει να ολοκληρώσετε.</p>
        </speech>
        <speech by="basileios_kegkeroglou" eId="debate_2021-02-26_speech_233">
          <from>ΒΑΣΙΛΕΙΟΣ ΚΕΓΚΕΡΟΓΛΟΥ</from>
          <p>Και τελειώνω με το θέμα που έχει να κάνει με τα εξήντα πέντε και εξήντα επτά έτη. Η επιμονή του Υπουργού είναι ανεξήγητη, διότι σε όλο τον δημόσιο και τον ιδιωτικό τομέα λέμε να πάμε στα  εξήντα επτά και εδώ θέλει να κάνει πρόωρη συνταξιοδότηση. Ας κάνει πρόωρη συνταξιοδότηση, αν θέλει. Όμως, το όριο πρέπει να είναι στα εξήντα επτά έτη.</p>
          <p>Τέλος, όσον αφορά στο θέμα του Εθνικού Συμβουλίου Ασφαλείας που τέθηκε, για μας είναι ανοικτό. Είναι δεδομένη η ανάγκη να συζητηθεί. Και βέβαια, αν υπήρχε βούληση από την Κυβέρνηση, μπορεί να είχε προχωρήσει. Όμως, αντί θεσμοθέτησης Συμβουλίου Ασφαλείας, έχουμε σύμβουλο ασφάλειας, διορισμό συμβούλου ασφάλειας. Είναι η αντίληψη του «επιτελικού» κράτους. Τουλάχιστον, όμως, τώρα αποδεχθείτε την πρότασή μας και εξασφαλίστε τη συμμετοχή του Υπουργού Εθνικής Άμυνας στις συνεδριάσεις του Εθνικού Συμβουλίου Εξωτερικής Πολιτικής.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα του Κινήματος Αλλαγής)</scene>
        <speech by="sofia_sakorafa" eId="debate_2021-02-26_speech_234">
          <from>Σοφία Σακοράφα</from>
          <p>Ευχαριστώ πολύ, κύριε συνάδελφε.</p>
          <p>Τον λόγο έχει τώρα η κ. Κεφαλογιάννη από τη Νέα Δημοκρατία.</p>
        </speech>
        <speech by="olga_kefalogianni" eId="debate_2021-02-26_speech_235">
          <from>ΟΛΓΑ ΚΕΦΑΛΟΓΙΑΝΝΗ</from>
          <p>Κυρίες και κύριοι συνάδελφοι, η σύνθετη διεθνής πραγματικότητα, όπως διαμορφώνεται σήμερα, απαιτεί προσαρμογή με στρατηγικές κινήσεις, απαιτεί τις καίριες εκείνες επιλογές που θα λειτουργήσουν αποτελεσματικά για την αντιμετώπιση των μεγάλων ετερόκλητων προκλήσεων του μέλλοντος.</p>
          <p>Η πρωτοφανής υγειονομική κρίση άλλαξε τα παγκόσμια δεδομένα στην υγεία και την ασφάλεια και αναδεικνύει την ανάγκη μετάβασης σε νέα βιώσιμα οικονομικά μοντέλα. Η κλιματική αλλαγή, που συνδέεται και με τις σύγχρονες ενεργειακές πολιτικές μετατοπίζει το γεωπολιτικό ενδιαφέρον. Όλα αυτά σε συνδυασμό και με τον διαρκή και προκλητικό αναθεωρητισμό της Τουρκίας θέτουν νέες προτεραιότητες και κάνουν τον ρόλο της εξωτερικής πολιτικής ακόμα πιο καθοριστικό. Η Ελλάδα οφείλει με κάθε δυνατότητα που έχει να εκσυγχρονίσει και να ενδυναμώσει το σημαντικότερο μέσο άσκησης της ήπιας ισχύος της, την ελληνική διπλωματία.</p>
          <p>Το σημερινό νομοσχέδιο εισάγει θεσμικές τομές, που υπηρετούν την ανάγκη ενδυνάμωσης της διεθνούς μας θέσης με τρόπο ενιαίο, εξωστρεφή και ευέλικτο. Διευρύνει την οικονομική διπλωματία, ενσωματώνει τη δημόσια διπλωματία και τον απόδημο ελληνισμό στον πυρήνα της άσκησης εξωτερικής πολιτικής.</p>
          <p>Το Υπουργείο Εξωτερικών κάνει ένα μεγάλο βήμα. Προσαρμόζεται στις συλλογικές παγκόσμιες προκλήσεις με όχημα την ανοιχτή και πολυμερή διπλωματία. Σκοπεύει στην ανάπτυξη της οικονομικής διπλωματίας σε οτιδήποτε αφορά στην οικονομική εξωστρέφεια της χώρας, την ενίσχυση δηλαδή και προάσπιση των ελληνικών οικονομικών και εμπορικών συμφερόντων στο εξωτερικό.</p>
          <p>Για την υλοποίηση της αποστολής αυτής είναι σημαντική η πρόβλεψη εκπόνησης του εθνικού στρατηγικού σχεδίου εξωστρέφειας, όπως σημαντική είναι και η πρόβλεψη ευθύνης συντονισμού των Υπουργείων και συνεργασίας δημόσιου και ιδιωτικού τομέα και όλων των παραγόντων, που συνθέτουν τη διεθνή εικόνα της χώρας.</p>
          <p>Ταυτόχρονα, ο νέος οργανισμός σκοπεύει να αναδείξει και να προαγάγει τον ρόλο της επικοινωνίας στην οικοδόμηση της διεθνούς εικόνας της χώρας, που είναι και το μέλλον της σύγχρονης διπλωματίας, ιδιαίτερα στο σημερινό πλαίσιο της τεχνολογικής έκρηξης στον κόσμο της επικοινωνίας, της πληροφορίας και της ενημέρωσης.</p>
          <p>Δημιουργείται, λοιπόν, μια νέα ισχυρή γενική γραμματεία, ένας συμπαγής τομέας, που συντονίζει και υλοποιεί όλες τις λειτουργίες και δράσεις σε ζητήματα προξενικά, θρησκευτικά, μορφωτικά και πολιτιστικά στο εξωτερικό και το εσωτερικό με τρόπο αναβαθμισμένο, ενιαίο και αποτελεσματικό.</p>
          <p>Ταυτόχρονα, ενισχύεται ο ρόλος του απόδημου Ελληνισμού και της ομογένειας. Η ενδυνάμωση των σχέσεων με τους Έλληνες της Διασποράς αποτελεί στρατηγική επιλογή της Κυβέρνησης, όπως έχει ήδη προκύψει και με το ζήτημα της ψήφου των Ελλήνων του εξωτερικού. Η πολιτική για τον απόδημο Ελληνισμό είναι ανάγκη να δυναμώσει. Η ελληνική ομογένεια αποτελεί ένα πολύ σημαντικό κεφάλαιο για τη χώρα μας, ένα κεφάλαιο που οφείλει να αναβαθμιστεί μέσα από συνεκτικές δράσεις, που θα εξυπηρετούν πιο αποτελεσματικά τις ανάγκες της ομογένειας και ιδιαίτερα σε θέματα πολιτιστικά και μορφωτικά.</p>
          <p>Κυρίες και κύριοι συνάδελφοι, γνωρίζουμε όλοι ότι τα οικονομικά μέσα για το φιλόδοξο αυτό εγχείρημα δεν είναι ικανοποιητικά. Είναι κάτι που αναδείχθηκε ομόθυμα και κατά την επεξεργασία του νομοσχεδίου στην αρμόδια Επιτροπή Εθνικής Άμυνας και Εξωτερικών Υποθέσεων της Βουλής.</p>
          <p>Γνωρίζουμε ότι η Ελλάδα είναι μία χώρα τραυματισμένη, τόσο λόγω των έκτακτων οικονομικών συνθηκών που φέρνει η πανδημία, όσο και λόγω του απόηχου της δεκαετίας της χρηματοπιστωτικής κρίσης που αφήσαμε πίσω. Για τον λόγο αυτό, στην καρδιά της μεταρρυθμιστικής προσπάθειας είναι το ανθρώπινο δυναμικό του Υπουργείου Εξωτερικών, που σηκώνει πρώτο από όλους το βάρος και την ευθύνη της προάσπισης των εθνικών μας συμφερόντων και καλείται να ανταπεξέλθει υπό αντίξοες πολλές φορές συνθήκες στις πολύμορφες προκλήσεις των καιρών. Γι’ αυτό και απαιτείται να είναι, και πράγματι είναι, αυξημένων τυπικών, αλλά και ουσιαστικών προσόντων.</p>
          <p>Οι Έλληνες διπλωμάτες είναι και το σημαντικότερο κεφάλαιο στην άσκηση της ελληνικής εξωτερικής πολιτικής. Είναι σημαντικό που σε αυτό το εγχείρημα αναδείχθηκαν και οφείλουν να εισακουστούν οι επιμέρους ανάγκες υποστήριξης του έργου τους, όπως πρωτίστως είναι το θέμα της πλήρους και οριζόντιας κάλυψης των νοσηλίων και ακολούθως το ζήτημα των διδάκτρων των τέκνων. Είναι κάτι που θα πρέπει να εξακολουθήσει να αποτελεί αντικείμενο μέριμνας της ηγεσίας του Υπουργείου , όπως άλλωστε και τα ζητήματα ισότιμης υπηρεσιακής εξέλιξης.</p>
          <p>Βέβαια, σημαντικό κομμάτι στην ανάπτυξη όλου του ανθρώπινου δυναμικού του Υπουργείου είναι η εκπαίδευση. Στην κατεύθυνση αυτή είναι πολύ σωστή η δημιουργία Διεύθυνσης Εκπαίδευσης και Ανάπτυξης Ανθρωπίνων Πόρων. Εξίσου απαραίτητες είναι και άλλες μεταρρυθμίσεις, όπως είναι η αναδιοργάνωση της Διπλωματικής Ακαδημίας, η αναδιάρθρωση των διπλωματικών αρχών στο εξωτερικό, η μεταρρύθμιση στον κύκλο σπουδών και τη διδακτική μέθοδο, όπως φυσικά και ο ψηφιακός μετασχηματισμός του Υπουργείου που πρέπει να συνεχιστεί.</p>
          <p>Κυρίες και κύριοι συνάδελφοι, η Ελλάδα χτίζει βήμα, βήμα τον πολύπλευρο στρατηγικό της ρόλο. Διευρύνει τις στρατηγικές της συμμαχίες και ισχυροποιεί τη θέση της μέσα στο ΝΑΤΟ και την Ευρωπαϊκή Ένωση, αλλά αναπτύσσει και τις συνεργασίες της με πολυμερή περιφερειακά σχήματα.</p>
          <p>Ως ειρηνευτική δύναμη ρίχνει γέφυρες ανάμεσα στα Βαλκάνια και την υπόλοιπη Ευρώπη, ανάμεσα στην ανατολική Μεσόγειο και την ασταθή περιοχή του Κόλπου. Κλείνει εκκρεμότητες και ανοίγει τον δρόμο της συνεννόησης και του διαλόγου. Αποτελεί σημαντικό παράγοντα προώθησης των ενεργειακών και επιμέρους οικονομικών συμφερόντων της Ευρώπης. Είναι ανάχωμα στον εξτρεμισμό, τη βία και την παρανομία, την παρανομία του τουρκικού αναθεωρητισμού και των παράλογων διεκδικήσεων που αντιμετωπίζει σε καθημερινή βάση.</p>
          <p>Σε αυτές τις προκλήσεις, η χώρα μας οφείλει να συνεχίσει να απαντά αποφασιστικά ενεργοποιώντας όλη τη διπλωματική της δυναμική. Θα συμβάλει καταλυτικά στην επίτευξη της ειρήνης και της ευημερίας με όχημα την οικονομία, την ενέργεια, την ασφάλεια, τον πολιτισμό. Πρέπει να συνεχίσει να αναδεικνύεται σε μία περιφερειακή δύναμη, που επιβάλλει τον σεβασμό στο Διεθνές Δίκαιο, τα ανθρώπινα δικαιώματα και τον δημοκρατικό διάλογο.</p>
          <p>Με αυτή την προοπτική και απέναντι στις νέες διασυνοριακές προκλήσεις, η χώρα χρειάζεται μία ισχυρή, συνεκτική και σύγχρονη εξωτερική πολιτική με ανοιχτή και εξωστρεφή διπλωματία. Το σημερινό νομοσχέδιο είναι μέρος της στρατηγικής αυτής προσπάθειας, για να ανοίξουμε νέους δρόμους ειρήνης και ευημερίας.</p>
          <p>Ευχαριστώ πολύ για την προσοχή σας.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="sofia_sakorafa" eId="debate_2021-02-26_speech_236">
          <from>Σοφία Σακοράφα</from>
          <p>Κι εγώ, κυρία συνάδελφε, που σεβαστήκατε και τον χρόνο.</p>
          <p>Τον λόγο έχει τώρα για επτά λεπτά ο κ. Μηχαηλίδης από τον ΣΥΡΙΖΑ.</p>
        </speech>
        <speech by="andreas_mixailidis" eId="debate_2021-02-26_speech_237">
          <from>ΑΝΔΡΕΑΣ ΜΙΧΑΗΛΙΔΗΣ</from>
          <p>Ευχαριστώ, κυρία Πρόεδρε.</p>
          <p>Κυρίες και κύριοι συνάδελφοι είναι αυτονόητο ότι στο σημερινό σχέδιο νόμου ανάμεσα στα τετρακόσια ογδόντα άρθρα που περιλαμβάνει υπάρχουν θετικές ή αυτονόητες προβλέψεις, όπως έχουμε ήδη επισημάνει ως κόμμα στις συνεδριάσεις της επιτροπής, αλλά και διατάξεις στις οποίες στεκόμαστε αρνητικά για μια σειρά από λόγους που εξηγήσαμε.</p>
          <p>Επιπλέον υπάρχουν κάποιες προϋπάρχουσες επιλογές, καθώς και κάποιες σημαντικές παραλείψεις οι οποίες εξασθενούν το όποιο θετικό πρόσημο του παρόντος νομοσχεδίου. Ως προς τις προϋπάρχουσες επιλογές αναφέρομαι πρωτίστως στο ύψος του προϋπολογισμού του Υπουργείου, 288 εκατομμύρια, ποσό το οποίο είναι απολύτως ανεπαρκές, γεγονός που επισημάνθηκε από όλα τα πολιτικά κόμματα και πολλούς εκπροσώπους υπαλλήλων του Υπουργείου. Και επιτρέψτε μου εδώ να σημειώσω ότι η δικαιολογία την οποία επικαλέστηκε ο κύριος Υπουργός ότι δεν απορροφάται το κονδύλιο αυτό, νομίζω ότι είναι απογοητευτική. Το γεγονός αυτό αποτελεί ένα σημαντικό δομικό περιορισμό η αντιμετώπιση του οποίου με διοικητικές αναδιαρθρώσεις ή άλλες τακτικές έχει συγκεκριμένα όρια.</p>
          <p>Ως προς τις παραλήψεις που ανέφερα, ενδεικτικά να σημειώσω τη μη θεσμοθέτηση του Συμβουλίου Εθνικής Ασφάλειας, ενός οργάνου δηλαδή στρατηγικού και συμβουλευτικού χαρακτήρα το οποίο θα διαμορφώνει προτάσεις και θέσεις για ζητήματα ασφαλείας και θα αποτελεί θεσμικό δίαυλο μεταξύ Υπουργείων Εξωτερικών και Άμυνας. Προφανώς αυτή η ανάγκη δεν εξυπηρετείται ικανοποιητικά με το Γραφείο Αμυντικής Διπλωματίας το οποίο συστήθηκε με το άρθρο 70, ούτε με την ύπαρξη Συμβουλίου Εθνικής Ασφαλείας το οποίος ειρήσθω εν παρόδω έχει υπογράψει πριν ένα χρόνο άρθρο στην εφημερίδα «ΚΑΘΗΜΕΡΙΝΗ» στις 13 Ιανουαρίου του 2020, επιχειρηματολογώντας υπέρ της σύστασης του Συμβουλίου Εθνικής Ασφαλείας.</p>
          <p>Επιτρέψτε μου, επίσης, να αναφερθώ στη σύσταση ενός κέντρου σχεδιασμού εξωτερικής πολιτικής, όπως περιγράφεται στα άρθρα 37 έως 43. Η ύπαρξη ενός οργάνου έρευνας και ανάλυσης θα μπορούσε να είναι θετική. Δίδεται η εικόνα όμως μίας δομής η οποία υπάγεται απευθείας στον Υπουργό, αποκομμένη από τις διευθύνσεις και την εξωτερική υπηρεσία. Η απουσία οποιασδήποτε πρόβλεψης συνέργειας με τις αρμόδιες υπηρεσίες και τους υπαλλήλους του Υπουργείου, διπλωμάτες και εμπειρογνώμονες, μπορεί τελικά να οδηγήσει είτε στο να αποκτήσει το κέντρο υπέρμετρη και άτυπη επιρροή, είτε οι όποιες προτάσεις και εισφορές του να περιέλθουν σε ανυποληψία.</p>
          <p>Θα πω δύο λέξεις για τον απόδημο Ελληνισμό. Η επαναφορά του ΣΑΕ, όπως προβλέπεται στα άρθρα 452 και 457, είναι αναμφίβολα ένα απαραίτητο βήμα προκειμένου να τύχει επιτέλους ουσιαστικής εφαρμογής η συνταγματική επιταγή για τη λειτουργία του θεσμού αυτού. Όμως είμαστε σαφώς αρνητικά διακείμενοι στην υποβάθμιση ουσιαστικά του αντικειμένου, που αφορά τους Έλληνες της διασποράς μέσω της κατάργησης της Γενικής Γραμματείας Απόδημου Ελληνισμού και της συνένωσης της με το αντικείμενο της δημόσιας διπλωματίας.</p>
          <p>Κατ’ αρχάς τίθενται ερωτήματα τα οποία διατυπώθηκαν και από τους κόλπους της ίδιας της Νέας Δημοκρατίας για το κατά πόσον θα είναι γόνιμη η συνύπαρξη αυτών των δύο αντικειμένων υπό κοινή διοικητική σκέπη. Τα πεδία επικάλυψης και οι δυνατότητες συνεργειών μεταξύ των δύο αντικειμένων δεν περιγράφονται επαρκώς ούτε φαντάζουν ιδιαίτερα ισχυρά.</p>
          <p>Πέρα από τέτοια ερωτήματα ορθολογικής υπηρεσιακής διάρθρωσης, το γεγονός ότι ο τομέας του απόδημου Ελληνισμού υποβαθμίζεται σε επίπεδο γενικής διεύθυνσης σημαίνει με τρόπο προφανώς αντιφατικό που όχι μόνο την προωθούμενη ενεργοποίησή του ΣΑΕ, αλλά και τη γενικότερη αναβάθμιση του ρόλου της διασποράς μέσω του περσινού νόμου για τον προσδιορισμό του δικαιώματος ψήφου στις εθνικές εκλογές για τους απόδημους Έλληνες το οποίο ψηφίστηκε με ευρύτερη πλειοψηφία και προφανώς οι πρωτοβουλίες αυτές υπονομεύονται με την υποβάθμιση στην οποία προανέφερα.</p>
          <p>Τέλος, επιτρέψτε μου να αναφερθώ στην προφανή υποβάθμιση της εκκλησιαστικής διπλωματίας, που θεωρούμε ότι είναι μια εξαιρετικά αρνητική εξέλιξη όπως ακριβώς αποτυπώνεται στο σχέδιο νόμου που συζητάμε. Η θητεία μου για δύο περιόδους ως Γενικός Γραμματέας Διακοινοβουλευτικής Συνέλευσης Ορθοδοξίας, μού επέτρεψε να αντιληφθώ με τον πιο σαφή τρόπο τη σημασία που δίνουν άλλες χώρες στην εκκλησιαστική και θρησκευτική διπλωματία. Το γνωρίζει άλλωστε πολύ καλά ο κύριος Υπουργός.</p>
          <p>Η απίσχναση των σχέσεών μας με πρεσβυγενή ελληνορθόδοξα πατριαρχεία είναι γνωστή και η κατάσταση αυτή απαιτεί ιδιαίτερο διπλωματικό κεφάλαιο για την αποκατάσταση της. Κάτι τέτοιο, δυστυχώς, δεν καταγράφεται στο παρόν σχέδιο νόμου. Φαίνεται ότι είναι μια ακόμη απόλυτα χαμένη ευκαιρία ουσιαστικής τολμηρής νομοθέτησης από την Κυβέρνηση της Νέας Δημοκρατίας.</p>
          <p>Επιτρέψτε μου, τελειώνοντας, να αναφερθώ στις δύο διασκέψεις των Αθηνών οι οποίες με πρωτοβουλία του Ελληνικού Υπουργείου Εξωτερικών πραγματοποιήθηκαν επί δικής μας διακυβέρνησης και οι οποίες δυστυχώς δεν έχουν συνέχεια, όπως και το συνέδριο για τις αρχές της εκκλησιαστικής και θρησκευτικής διπλωματίας το οποίο είχε πραγματοποιηθεί επίσης μετά από δύο χρόνια την τελευταία διάσκεψη.</p>
          <p>Νομίζω ότι είναι πρωτοβουλίες οι οποίες θα πρέπει, κύριε Υπουργέ, με τρόπο απόλυτο να συνεχιστούν διότι είχαν εξαιρετική σημασία και χρησιμότητα.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="sofia_sakorafa" eId="debate_2021-02-26_speech_238">
          <from>Σοφία Σακοράφα</from>
          <p>Κι εγώ σας ευχαριστώ, κύριε συνάδελφε.</p>
          <p>Τον λόγο έχει τώρα ο κ. Κωτσός από τη Νέα Δημοκρατία.</p>
        </speech>
        <speech by="georgios_kotsos" eId="debate_2021-02-26_speech_239">
          <from>ΓΕΩΡΓΙΟΣ ΚΩΤΣΟΣ</from>
          <p>Ευχαριστώ πολύ, κυρία Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, είναι γεγονός ότι η συνεχής εναλλαγή και διαφοροποίηση του διεθνούς περιβάλλοντος, σε συνδυασμό με τα τεχνολογικά επιτεύγματα και τους νέους συσχετισμούς δυνάμεων, που αναπτύσσονται διαμορφώνουν ένα τελείως διαφορετικό διεθνές σκηνικό. Οι προκλήσεις που καλείται να αντιμετωπίσει η χώρα μας, αλλά και η Κυβέρνησή μας μέσα μάλιστα στο εύρος της πανδημίας του κορωνοϊού είναι αυξημένες σε γεωπολιτικό επίπεδο στη διεθνή σκηνή και στη διεθνή διπλωματία.</p>
          <p>Το Υπουργείο Εξωτερικών καλείται να υλοποιήσει το όραμά μας σε διεθνές επίπεδο να αναβαθμίσει τη διεθνή θέση της χώρας μας να προβάλλει το ελληνικό πνεύμα και να εξυπηρετήσει φυσικά τα εθνικά μας συμφέροντα. Επομένως δεν πρέπει να αναρωτηθούμε τι είδους οργάνωση, τι είδους δομή θα πρέπει να έχει το Υπουργείο ώστε να αντιμετωπίζει τις όποιες προκλήσεις παρουσιάζονται είτε στα χρόνια που ζούμε είτε στο μέλλον με τους καλύτερους δυνατούς όρους.</p>
          <p>Μήπως η σύγχρονη ελληνική διπλωματία χρειάζεται αναθεώρηση και ως προς τις δομές της, αλλά και διαμόρφωση ούτως ώστε να μπορέσει να υπηρετήσει τον στόχο της και τον σκοπό της με τους καλύτερους δυνατούς όρους;</p>
          <p>Γι’ αυτό, λοιπόν, νομοθετούμε σήμερα ανταποκρινόμενοι στις ανακατατάξεις, που συμβαίνουν στη διεθνή σκηνή. Έτσι ενσωματώνουμε για πρώτη φορά την οικονομική διπλωματία, τη δημόσια διπλωματία, τον απόδημο Ελληνισμό, αυτό το τεράστιο κεφάλαιο του έθνους μας, στον πυρήνα των δραστηριοτήτων του Υπουργείου Εξωτερικών, για να είναι πιο αποτελεσματική και πιο ουσιαστική η άσκηση της λειτουργίας τους. Διότι όταν μιλάμε για οικονομική διπλωματία και εξωστρέφεια θα πρέπει, όπως είναι κατανοητό και φυσικό, οι δομές αυτές να βρίσκονται κάτω από την ίδια στέγη και αυτή είναι η στέγη του Υπουργείου Εξωτερικών.</p>
          <p>Οι περισσότεροι πιστεύουν ότι το Υπουργείο Εξωτερικών ασκεί μόνο πολιτική διπλωματία, αλλά είναι σαφές ότι υπάρχει η αμυντική, η οικονομική, η θρησκευτική, η πολιτιστική -και εδώ θα θυμάστε ότι σε πρόσφατο νομοσχέδιο του Υπουργείου Πολιτισμού περάσαμε τη δυνατότητα να μπορούν εκθέματα ελληνικά να πηγαίνουν σε μουσεία του εξωτερικού, προβάλλοντας έτσι την πολιτιστική διπλωματία- η αθλητική διπλωματία, η επιστημονική διπλωματία που όλες μαζί συνθέτουν την ελληνική εθνική διπλωματία. Εδώ να συμφωνήσουμε και να αναγνωρίσουμε ότι τα τελευταία δεκατέσσερα χρόνια επί της ουσίας δεν είχε γίνει καμμία μεταρρύθμιση στο συγκεκριμένο Υπουργείο.</p>
          <p>Είναι γνωστό ότι σε πολλές ήδη χώρες έχει αναπτυχθεί έντονα και ενσωματωθεί στην εξωτερική πολιτική η οικονομική διπλωματία. Και όταν βλέπουμε ότι αυτό το εγχείρημα έχει αποτελέσματα, όπως στην περίπτωση της Ολλανδίας, τότε εμείς δεν πρέπει να προβληματιστούμε;</p>
          <p>Όπως είπε και ο Υπουργός κατά τη διάρκεια της συζήτησης του νομοσχεδίου στις επιτροπές, ευφυής πολιτική είναι η πολιτική, που μπορεί και αντιγράφει επιτυχημένες πολιτικές πρακτικές.</p>
          <p>Εδώ να σημειώσω ότι η χώρα μας, η Ελλάδα, έχει μπει δυναμικά και στο κομμάτι της ενέργειας με τη στρατηγική της επιδίωξη να καταστεί ενεργειακός κόμβος, σε μία μάλιστα εποχή όπου οι φυσικοί πόροι μειώνονται και ταυτόχρονα αναδεικνύεται όλο και πιο έντονα ο ρόλος των ανανεώσιμων πηγών ενέργειας.</p>
          <p>Ως Κυβέρνηση έχουμε δείξει μέχρι τώρα την αμέριστη στήριξή μας και πίστη στους ομογενείς μας, στους Έλληνες που διαβιούν απανταχού της γης, με κυρίαρχο τον νόμο που περάσαμε για την ψήφο των ομογενών που φέρνει τους Έλληνες, που κατοικούν οπουδήποτε στη γη πιο κοντά στη μητέρα πατρίδα. Η ομογένεια για εμάς, για τη Νέα Δημοκρατία, για την Κυβέρνησή μας είναι σύμμαχος και υποστηρικτής της εξωτερικής μας πολιτικής. Στοχεύουμε σε ένα παγκόσμιο δίκτυο έκφρασης και αξιοποίησης και εκπροσώπησης των αποδήμων Ελλήνων. Οι Έλληνες, που βρίσκονται παντού στον κόσμο επιβάλλεται και πρέπει να ενεργοποιηθούν για να στηρίξουν, να προωθήσουν, να ενσωματώσουν στις κοινωνίες, που ζουν την ελληνική επιχειρηματικότητα, τον τουρισμό, τον πολιτισμό, την εκπαίδευση, την υγεία και φυσικά την εξωτερική μας πολιτική.</p>
          <p>Γι’ αυτό και εμείς θέλουμε να συντονίσουμε όλες αυτές τις δράσεις μέσα σε μια Γραμματεία του Απόδημου Ελληνισμού, η οποία θα εξυπηρετεί τις ανάγκες των Ελλήνων σε προξενικά, θρησκευτικά, μορφωτικά και πολιτιστικά θέματα, προάγοντας όμως ταυτόχρονα επικοινωνιακά τη διεθνή εικόνα της χώρας μας.</p>
          <p>Επίσης, στοχεύουμε στην επαναλειτουργία του Συμβουλίου Απόδημου Ελληνισμού, ώστε να αποτελέσει συμβουλευτικό όργανο για τον ομογενειακό Ελληνισμό. Ως Κυβέρνηση επιθυμούμε τη δημιουργία μιας πολυδύναμης δομής, που θα συνδυάζει την πολιτική για τη βελτίωση και προβολή της εικόνας της χώρας μας στο εξωτερικό, την αγάπη και τη μέριμνα για τα θέματα των αποδήμων, καθώς και την αξιοποίηση του αστείρευτου δυναμικού των Ελλήνων απανταχού της γης.</p>
          <p>Είναι ευκαιρία και πρόκληση για εμάς με τον εορτασμό των διακοσίων χρόνων από το σύγχρονο ελληνικό κράτος, από την Ελληνική Επανάσταση του 1821 να δείξουμε σε όλο τον κόσμο και με τη συμμετοχή των ομογενών τι έχει πετύχει μέχρι τώρα η χώρα μας σ’ αυτά τα χρόνια της ανεξαρτησίας και να διαδώσουμε τη γλώσσα μας, τις παραδόσεις μας, τον πολιτισμό μας.</p>
          <p>Κυρίες και κύριοι συνάδελφοι, σε ένα ιδιαίτερα ανταγωνιστικό και ευμετάβλητο περιβάλλον, όταν ασκείται στοχευμένη και αποτελεσματική στρατηγική κερδίζονται όχι μόνο οι εντυπώσεις, αλλά και η ουσία στη διεθνή κοινότητα και προωθούνται τα εθνικά συμφέροντα. Οι στιγμές που διανύουμε είναι κρίσιμες, αλλά η στρατηγική προώθηση των συγκριτικών πλεονεκτημάτων της χώρας μας σε όλους τους τομείς είναι αυτή που θα αποτελέσει το ισχυρό όπλο στα χέρια της Κυβέρνησής μας, διότι έχουμε αποδείξει όλο αυτό το διάστημα ότι είμαστε η Κυβέρνηση που προσαρμόζεται με ταχύτητα και ευελιξία στη νέα πραγματικότητα και υπηρετεί με τους καλύτερους δυνατούς όρους τα εθνικά συμφέροντα.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="sofia_sakorafa" eId="debate_2021-02-26_speech_240">
          <from>Σοφία Σακοράφα</from>
          <p>Και εγώ σας ευχαριστώ, κύριε συνάδελφε.</p>
          <p>Το λόγο τώρα έχει ο κ. Δημοσχάκης από τη Νέα Δημοκρατία.</p>
        </speech>
        <speech by="anastasios_dimosxakis" eId="debate_2021-02-26_speech_241">
          <from>ΑΝΑΣΤΑΣΙΟΣ ΔΗΜΟΣΧΑΚΗΣ</from>
          <p>Κυρία Πρόεδρε, σας ευχαριστώ πολύ.</p>
          <p>Κυρίες και κύριοι συνάδελφοι, η χώρα μας εδώ και μία εβδομάδα τελεί σε ουσιαστική ακινησία εξαιτίας μιας αποτροπιαστικής εγκληματικής υπόθεσης, η οποία έχει συγκλονίσει την κοινή γνώμη. Η ποινική διερεύνηση αποτελεί αποκλειστική ευθύνη της δικαιοσύνης στην οποία έχουμε εμπιστοσύνη. Η απάντηση όλων μας στην τρέχουσα συγκυρία δεν πρέπει να είναι η εσωστρέφεια και η ποινικοποίηση της δημόσιας ζωής, αλλά η εργασιομανής αφοσίωση στην επίλυση των προβλημάτων της χώρας. Η ανεργία, η πανδημία, η οικονομία, η τουρκική προκλητικότητα δεν σηκώνουν συνθήκες λαϊκών δικαστηρίων και εξοστρακισμού.</p>
          <p>Και τώρα επί του θέματος. Έναντι των σύνθετων προκλήσεων ασφαλείας και των γεωστρατηγικών εξελίξεων απαιτείται μία δυναμική και ενεργητική εξωτερική πολιτική, όπως αυτή που επιτυχώς εφαρμόζει η Κυβέρνησή μας. Υποδειγματικά προσηλωμένη στις επιταγές του Διεθνούς Δικαίου και των κανόνων καλής γειτονίας ενισχύει τις περιφερειακές της συμμαχίες, καθώς και την αποτρεπτική και εθνική ισχύ της χώρας.</p>
          <p>Προς την κατεύθυνση της διαρκούς ισχυροποίησης της διεθνούς θέσης της κινείται η παρούσα νομοθετική πρωτοβουλία, η οποία εκσυγχρονίζει, εξορθολογεί και αναβαθμίζει με ενιαίο τρόπο και συνολικά τη δομή και τις λειτουργίες του Υπουργείου Εξωτερικών, δημιουργώντας έναν αποτελεσματικό μηχανισμό απαγκιστρωμένο από γραφειοκρατικές αγκυλώσεις του παρελθόντος, που θα προάγει τα εθνικά συμφέροντα.</p>
          <p>Η ενσωμάτωση της οικονομικής διπλωματίας στον πυρήνα λειτουργίας του Υπουργείου Εξωτερικών κρίνεται εξαιρετικά σημαντική. Ειδικότερα μέσω της λειτουργίας της Γενικής Γραμματείας Διεθνών Οικονομικών Σχέσεων και Εξωστρέφειας δίνεται έμφαση στην προώθηση της διεθνούς εικόνας της χώρας, η οποία ανάγεται σε φάρο δημοκρατίας και λαμπρού πολιτισμού με μοναδικά προϊόντα, που φέρουν την ελληνική σφραγίδα.</p>
          <p>Κύριοι Υπουργοί, εκφράζουμε την ικανοποίησή μας γιατί κάνατε αποδεκτά αιτήματα των στελεχών οικονομικών και εμπορικών υποθέσεων σε σχέση με αυτά που ισχύουν με τον κλάδο των διπλωματικών στελεχών σε ό,τι αφορά τη συνταξιοδότησή τους μετά τη συμπλήρωση τριανταπέντε ετών. Δώσατε την ευκαιρία σε άξιους υπαλλήλους του ελληνικού κράτους να δουλέψουν για άλλα δύο χρόνια.</p>
          <p>Μια δεύτερη ματιά, κύριε Υπουργέ, θα ήταν χρήσιμη και για τους δυο-τρεις υπαλλήλους του πρώην Συμβουλίου Απόδημου Ελληνισμού. Τους γνωρίζω αυτούς, γιατί συνεργάστηκα μαζί τους κατά το παρελθόν ως Τομεάρχης Απόδημου Ελληνισμού της Νέας Δημοκρατίας κατά τον χρόνο των αντιπολιτευτικών ετών.</p>
          <p>Ταυτόχρονα, προβλέπεται η αξιοποίηση του απανταχού Ελληνισμού, η οποία συνιστά και αποστολή του ελληνικού κράτους. Συγκεκριμένα, το Υπουργείο Εξωτερικών διαρθρώνεται σε τρεις οργανωτικούς πυλώνες: τις διεθνείς σχέσεις, τις οικονομικές σχέσεις και την εξωστρέφεια, αλλά και τα θέματα του απόδημου ελληνισμού και της δημόσιας διπλωματίας.</p>
          <p>Ο απόδημος Ελληνισμός, κύριε Υφυπουργέ, αποτελεί το σημαντικότερο κεφάλαιο της δημόσιας και διεθνούς διπλωματίας μας. Η Παγκόσμια Διακοινοβουλευτική Ένωση Ελληνισμού, η γνωστή ΠΑΔΕΕ, αποτελεί την αιχμή του δόρατος των απανταχού Ελλήνων, γιατί τα τριακόσια περίπου στελέχη Βουλευτές και Γερουσιαστές, μέλη της Ένωσης, κοσμούν κοινοβουλευτικά ιδρύματα σε είκοσι δύο περίπου χώρες της υφηλίου.</p>
          <p>Εκφράζω από του Βήματος τις ευχαριστίες μου για την τιμητική επίσκεψη του προεδρείου και των μελών του ΔΣ της ΠΑΔΕΕ, που ήταν το πρώτο τους ταξίδι σε επαρχιακό και μάλιστα ακριτικό νομό. Τον Δεκέμβριο 2018, κυρίες και κύριοι συνάδελφοι, πραγματοποίησαν τριήμερη επίσκεψη στην πατρίδα μου, στον Έβρο, αφήνοντας καλό άρωμα και ανεξίτηλο αποτύπωμα.</p>
          <p>Το νέο οργανωτικό σχήμα σηματοδοτεί την επανεκκίνηση μιας συνεκτικής πολιτικής για τους Έλληνες της οικουμένης. Πρόκειται για ανθρώπους, οι οποίοι μετανάστευσαν διαχρονικά ανά τον κόσμο. Ωστόσο, δεν ξεχνώ ότι τα τελευταία σαράντα - πενήντα χρόνια δικοί μας άνθρωποι από τον Έβρο πήγαν στη δυτική Ευρώπη, οι οποίοι ωστόσο δεν λησμόνησαν τη μητέρα πατρίδα. Επισκέπτονται συχνά τη γενέτειρά μας, τη γενέτειρά τους, όπως είναι ο νομός μας, διαμένουν σε αυτόν και ζωοδοτούν την τοπική οικονομία.</p>
          <p>Μάλιστα, πρόσφατα προέβην σε κοινοβουλευτική παρέμβαση μεταφέροντας μία έντονη ανησυχία τους. Κατέθεσα γραπτή ερώτηση προς το Υπουργείο Υγείας για τον σχεδιασμό του εμβολιασμού των Ελλήνων ομογενών μη κατόχων ΑΜΚΑ, που βρίσκονται αυτήν την περίοδο στη χώρα μας. Είμαι βέβαιος ότι η Κυβέρνηση θα αποφύγει προσεχώς την άνιση μεταχείρισή τους ως προς τον εμβολιασμό και θα υπάρξει σχετική μέριμνα.</p>
          <p>Η απόφαση περί σύστασης της Γενικής Γραμματείας Απόδημου Ελληνισμού και Δημόσιας Διπλωματίας συμβάλλει στην ενίσχυση του ρόλου του οικουμενικού Ελληνισμού, καθώς επιφορτίζεται με τον συντονισμό και την υλοποίηση των δράσεων και των λειτουργιών που εξυπηρετούν τις ανάγκες της ομογένειας, ιδίως σε θέματα μορφωτικών και πολιτιστικών υποθέσεων.</p>
          <p>Ταυτόχρονα, η επαναλειτουργία του Συμβουλίου Απόδημου Ελληνισμού φέρει ιδιαίτερη σημασία, αλλά και συμβολισμό. Πρόκειται για έναν θεσμό, ο οποίος μπορεί και πρέπει να εκφράσει τη δυναμική του οικουμενικού Ελληνισμού, δυναμώνοντας τη φωνή των ομογενών και των αποδήμων μας, σε μία χρονική περίοδο όπου η χώρα μας απειλείται από την επιθετική, παράνομη πολιτική του γείτονα και των αυξημένων εισροών οικονομικών μεταναστών στον Έβρο, στα νησιά και στην ενδοχώρα, κατά παράβαση του ελληνικού νόμου.</p>
          <p>Η πατρίδα μας έχει ανάγκη να ισχυροποιεί τους δεσμούς της με τους απανταχού Έλληνες. Ζωντανό παράδειγμα η ψήφος των Ελλήνων του εξωτερικού –όπως διαχρονικά υποστήριξα, με όλα τα αξιώματα- που μεγαλουργούν στο εξωτερικό και ευεργετούν την πατρίδα και οι οποίοι δύναται να λειτουργούν ως πρεσβευτές της χώρας μας στο εξωτερικό και να είναι αρωγοί στα εθνικά μας θέματα, συνδράμοντας στην προσπάθεια οικονομικής ανόρθωσης της πατρίδας και καλλιεργώντας την ιδέα του ενιαίου οικουμενικού Ελληνισμού.</p>
          <p>Ας αξιοποιήσουμε, λοιπόν, τα χρόνια που έπονται, ώστε δουλεύοντας σκληρά και μεθοδικά, με γνώμονα το εθνικό συμφέρον, ο Ελληνισμός -ελλαδικός και απόδημος- να κάνει νέο και ελπιδοφόρο ξεκίνημα. Ο Ελληνισμός είναι μεγάλος. Λειτουργεί, επιχειρεί και εκφράζεται με δύο σύγχρονες κρατικές οντότητες μέσα στους κόλπους της Ευρωπαϊκής Ένωσης, με την Ελλάδα και τη μαρτυρική Κύπρο που έχουν επικράτεια, σύνορα και υπόσταση, όπως προβλέπεται από το εσωτερικό και το Διεθνές Δίκαιο.</p>
          <p>Σταθείτε, κυρίες και κύριοι συνάδελφοι –και κλείνω, κυρία Πρόεδρε- μπροστά στον γεωγραφικό χάρτη και τοποθετήστε τους φαροδείκτες των δύο κρατών συμπεριλαμβάνοντας τα χωρικά ύδατα, την υφαλοκρηπίδα και τις Αποκλειστικές Οικονομικές Ζώνες, τις γνωστές ΑΟΖ. Θα χαρείτε, θα νιώσετε υπερηφάνεια, αλλά και ευθύνες.</p>
          <p>Υπάρχει και μια άλλη «κρατική οντότητα» του οικουμενικού Ελληνισμού, έτοιμη να αναλάβει την κατάλληλη ιστορική περίοδο σημαντικές πρωτοβουλίες. Αυτό οφείλουμε να κάνουμε και να προετοιμαζόμαστε στο πλαίσιο της παγκοσμιοποίησης, να τον ισχυροποιούμε σε αυτά, που μας ενώνουν και αυτό επιτυγχάνεται με όραμα, αλλά και με τον παρόντα νόμο που αποτελεί σημαντικό βήμα και γι’ αυτό τον υπερψηφίζω.</p>
          <p>Σας ευχαριστώ για την προσοχή σας.</p>
          <p>Κυρία Πρόεδρε, σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="sofia_sakorafa" eId="debate_2021-02-26_speech_242">
          <from>Σοφία Σακοράφα</from>
          <p>Κι εγώ σας ευχαριστώ, κύριε συνάδελφε.</p>
          <p>Τον λόγο έχει ο κ. Δημήτριος Καιρίδης από τη Νέα Δημοκρατία.</p>
        </speech>
        <speech by="dimitrios_kairidis" eId="debate_2021-02-26_speech_243">
          <from>ΔΗΜΗΤΡΙΟΣ ΚΑΙΡΙΔΗΣ</from>
          <p>Ευχαριστώ, κυρία Πρόεδρε.</p>
          <p>Κύριοι Υπουργοί, κυρίες και κύριοι συνάδελφοι, συζητάμε εδώ τον νέο Κανονισμό του Υπουργείου Εξωτερικών. Επιτρέψτε μου να κάνω τρεις προκαταρκτικές παρατηρήσεις.</p>
          <p>Η πρώτη έχει να κάνει με τα κρίσιμα επίκαιρα ζητήματα, με τις ελληνοτουρκικές σχέσεις, που βρίσκονται για μια ακόμα φορά στην επικαιρότητα. Νομίζω ότι οποιοσδήποτε δίκαιος, αντικειμενικός παρατηρητής, κύριε Υπουργέ, θα συμφωνούσε με το συμπέρασμα ότι η διαχείριση της ελληνοτουρκικής αντιπαράθεσης, που ξεκίνησε τέτοια εποχή, ιδιαίτερα στον Έβρο πριν από ένα χρόνο και συνεχίστηκε και στη θάλασσα κατά τη διάρκεια του 2020 μέχρι και τώρα, υπήρξε -αντικειμενικά μιλώντας- υποδειγματική.</p>
          <p>Νομίζω ότι αυτό αναγνωρίζεται τόσο στο εσωτερικό –αν διαβάσει κανείς τις δημοσκοπήσεις, αλλά και τον Τύπο- όσο και στο εξωτερικό και είναι ένα θετικό πρόσημο επιπλέον στις πολλαπλές κρίσεις, που έχει κληθεί να αντιμετωπίσει η νέα ελληνική Κυβέρνηση τον ενάμιση χρόνο τώρα που βρίσκεται στην εξουσία, είτε λέγεται πανδημία είτε λέγεται οικονομική κρίση. Όμως και στο εξωτερικό μέτωπο νομίζω ότι τα πήγαμε πολύ καλά, χωρίς να εφησυχάζουμε και χωρίς βεβαίως να παίρνουν τα μυαλά μας αέρα.</p>
          <p>Για να είμαι δίκαιος, θα σας έλεγα αυτό που είπα και στην επιτροπή συνολικά για τη διπλωματική μας προσπάθεια, πώς τη βλέπουν τουλάχιστον από το εξωτερικό. Αναφερθήκατε στο πώς μας βλέπουν οι άλλοι και πόσο σημαντικό είναι το πώς μας βλέπουν οι άλλοι και επειδή έχω αφιερώσει τη ζωή μου τα τελευταία εικοσιπέντε - τριάντα χρόνια στο να μελετώ εκτός των άλλων και το πώς μας βλέπουν οι άλλοι, τολμώ να πω ότι οι άλλοι πραγματικά ζηλεύουν την ελληνική εξωτερική πολιτική.</p>
          <p>Αναφέρομαι στους Τούρκους, στους γείτονές μας στα Βαλκάνια, σε όλη την περιοχή, με όλες τις ελλείψεις, τα προβλήματα, τις προκλήσεις που μπορεί κανείς να συζητήσει. Είναι καλό αυτό να το αναγνωρίζουμε, διότι καμμιά φορά στον δημόσιο διάλογο στην πατρίδα μας επικρατεί ένας μηδενισμός ότι εμείς τα κάνουμε όλα λάθος και οι άλλοι τα κάνουν όλα καλά. Αξίζει τον κόπο να ανοίξουμε το φακό και να πούμε ότι οι άλλοι τουλάχιστον –με ό,τι αυτό σημαίνει, δεν σημαίνει ότι έχουν 100% δίκιο- πιστεύουν ότι τα κάνουμε όλα καλά, πάρα πολύ καλά, όχι μόνο σήμερα αλλά και παλαιότερα, για να είμαι δίκαιος και με τις προηγούμενες κυβερνήσεις.</p>
          <p>Τρίτον, θα πήγαινα και ένα βήμα παραπέρα από αυτά που μας είπε ο καλός και έμπειρος συνάδελφος Γιώργος Κουμουτσάκος για τη σημερινή παγκοσμιοποίηση, για το πόσο κρίσιμη είναι η εξωτερική πολιτική σήμερα και θα έλεγα αναστοχαζόμενος την πορεία του νεότερου ελληνικού κράτους από ιδρύσεώς του, ιδίως σήμερα που συμπληρώνονται διακόσια χρόνια από την έκρηξη της μεγάλης ελληνικής Επανάστασης του 1821, ότι ειδικά στα εξωτερικά τα έχουμε πάει καλά και ότι η πορεία του ελληνικού κράτους, του ελληνικού έθνους συνολικά έχει εξαρτηθεί σε έναν ιδιάζοντα μεγάλο βαθμό από τα εξωτερικά και από τη δυνατότητα της Ελλάδας και των εκπροσώπων της ελληνικής ηγεσίας να συμπλέκει τα ελληνικά συμφέροντα με τα συμφέροντα άλλων ισχυρών δυνάμεων στην περιοχή, ώστε να τα εξυπηρετεί καλύτερα.</p>
          <p>Έτσι πέτυχε η ελληνική Επανάσταση του 1821 -το ξέρουμε όλοι- εντέλει και οδηγηθήκαμε στο ευτυχές αποτέλεσμα της ιδρύσεως για πρώτη φορά κράτους εδώ στην περιοχή της ανατολικής Μεσογείου και της νοτιανατολικής Ευρώπης, του πρώτου εθνικού κράτους, δημοκρατικού ελεύθερου κράτους που βγαίνει από την τότε Οθωμανική Αυτοκρατορία.</p>
          <p>Έτσι πέτυχε η Ελλάδα και σε όλη της τη διαδρομή μέχρι και σήμερα τους διάφορους μεγάλους θριάμβους, με πρώτο και καλύτερο -τελευταία βεβαίως- αυτό που γιορτάζουμε πάλι φέτος, τα σαράντα χρόνια από την ένταξη και τη συμμετοχή μας στην Ευρωπαϊκή Ένωση.</p>
          <p>Οποτεδήποτε η Ελλάδα απέτυχε στο εξωτερικό μέτωπο το πλήρωσε πάρα πολύ ακριβά. Οποτεδήποτε απομονώθηκε και δεν κατάφερε να συμπλέξει τα δικά της συμφέροντα με τα συμφέροντα άλλων ισχυρών, όπως απομονώθηκε το ‘74 ή το ‘22 ή το 1897, το έθνος πλήρωσε βαρύ το τίμημα.</p>
          <p>Άρα, ιδίως για την Ελλάδα η εξωτερική πολιτική είναι κρίσιμος παράγοντας εθνικής ευημερίας και προόδου, περισσότερο θα έλεγα από άλλα κράτη, τα οποία έχουν ευτυχήσει να βρίσκονται σε ασφαλέστερα και σταθερότερα γεωστρατηγικά περιβάλλοντα, όπως κατ’ εξοχήν αυτά της βόρειας και της δυτικής Ευρώπης. Αυτές οι τρεις προκαταρκτικές παρατηρήσεις νομίζω ότι είναι κρίσιμες.</p>
          <p>Όπως είπαμε και στην επιτροπή, το νομοσχέδιο εισάγει βασικές μεταρρυθμίσεις, απαραίτητες στη σημερινή εποχή. Κατ’ εξοχήν εκσυγχρονίζει και εξορθολογίζει την άσκηση της οικονομικής διπλωματίας, που είναι το μεγάλο ζητούμενο της σύγχρονης εποχής της παγκοσμιοποίησης.</p>
          <p>Σε άλλα κράτη, όπως είπα και στην επιτροπή, η οικονομική διπλωματία είναι το 90% της διπλωματικής προσπάθειας, για παράδειγμα στο πρότυπο το οποίο μας έχει συμβουλέψει και στο παρελθόν και από το οποίο έχουμε πάρει κάποια μαθήματα, η Ολλανδία, αλλά και πολλές άλλες χώρες στη βόρεια Ευρώπη.</p>
          <p>Βεβαίως, εμείς δεν έχουμε την πολυτέλεια να δώσουμε το 90% της προσπάθειας, ακριβώς γιατί έχουμε ανοιχτά γεωστρατηγικά ζητήματα, κυρίως με τους κακούς ανατολικούς μας γείτονες, αλλά οπωσδήποτε πρέπει να επιταχύνουμε στον τομέα της οικονομικής διπλωματίας, που είναι τόσο κρίσιμος.</p>
          <p>Το δεύτερο που πρέπει να κάνουμε βεβαίως είναι σχετικά με τον απόδημο Ελληνισμό, αυτόν τον πλούτο που έχει η χώρα μας, που δεν τον έχουν άλλοι λαοί ή λαοί στην περιοχή μας. Το ελληνικό έθνος είναι κατ’ εξοχήν έθνος διασπορικό. Αυτό δεν πρέπει απλώς να το λέμε και να ομνύουμε στις αρετές και τον πλούτο της διασποράς, κάτι που το είπα και στην επιτροπή. Είναι κάτι το οποίο θα πρέπει να περνά συνολικά τη δημόσια πολιτική και να το κάνουμε πράξη σε όλα τα επίπεδα.</p>
          <p>Εάν κάτι έχει χαρακτηρίσει τη σχέση μας με την ομογένεια -οφείλω να το πω, κύριε Υπουργέ- είναι η υποκρισία. Διότι την ίδια ώρα που ομνύουμε στις αρετές της και τη δύναμή της, την ίδια ώρα ένας υφέρπων «κοτζαμπασισμός» από ιδρύσεως του κράτους μας δεν θέλει την ομογένεια στα πόδια της εγχώριας ελίτ συχνά, όπως αποδείχθηκε περίτρανα βεβαίως με την περίφημη υπόθεση των συμβουλίων ιδρύματος στα ελληνικά πανεπιστήμια, που εισήχθησαν με το νόμο του 2011, να έρθουν οι διαπρεπείς Έλληνες επιστήμονες του εξωτερικού να βοηθήσουν στην αναβάθμιση του ελληνικού πανεπιστημίου. Διώχθηκαν, διαπομπεύθηκαν, εξευτελίστηκαν από τους Έλληνες «κοτζαμπάσηδες» ενός αντιδραστικού εγχώριου κατεστημένου και τους πολιτικά καλύπτοντάς τους. Κλίνω προς τα αριστερά και όχι τυχαία.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="sofia_sakorafa" eId="debate_2021-02-26_speech_244">
          <from>Σοφία Σακοράφα</from>
          <p>Τον λόγο τώρα έχει ο κ. Μπουρνούς και αμέσως μετά ο Κοινοβουλευτικός Εκπρόσωπος της Ελληνικής Λύσης, ο κ. Βιλιάρδος.</p>
        </speech>
        <speech by="ioannis_mpournous" eId="debate_2021-02-26_speech_245">
          <from>ΙΩΑΝΝΗΣ ΜΠΟΥΡΝΟΥΣ</from>
          <p>Είναι γνωστό πως το παρόν νομοσχέδιο στηρίζεται σε αυτό, που είχε ετοιμάσει η κυβέρνηση του ΣΥΡΙΖΑ. Είχε γίνει από τότε κατανοητό ότι χρειαζόμαστε έναν νέο οργανισμό για την αναδιοργάνωση και τον εκσυγχρονισμό των δομών του ΥΠΕΞ. Χρειαζόμαστε ένα Υπουργείο Εξωτερικών, που να μπορεί να υπηρετεί μια ενεργητική και πολυδιάστατη εξωτερική πολιτική, που να είναι σε θέση να βλέπει τον σύγχρονο πολυπολικό κόσμο όπως είναι, έναν κόσμο αναδυόμενων κέντρων ισχύος και σοβαρών μετατοπίσεων και ανακατατάξεων στη διεθνή οικονομία και γεωπολιτική, μετατοπίσεις, που επιβεβαιώθηκαν εξάλλου στην πρόσφατη διαχείριση της πανδημίας, όταν η ανατολική Ασία αντιμετώπισε την πανδημική κρίση με υποδειγματική προσήλωση στην επιστήμη και πολύ μεγαλύτερη αποτελεσματικότητα υγειονομική και οικονομική.</p>
          <p>Κατά συνέπεια, μια διπλωματία επικεντρωμένη στον παλαιό δυτικό κόσμο, όπου εντοπίζονταν οι παραδοσιακές αναφορές και εξαρτήσεις της χώρας και ορισμένων ελίτ, δηλαδή Ηνωμένες Πολιτείες Αμερικής και μερικές μεγάλες ευρωπαϊκές δυνάμεις, μια τέτοια διπλωματία απλώς δεν είναι αρκετή πλέον για την Ελλάδα. Πόσω μάλλον όταν οι προκλήσεις σήμερα, κλιματική αλλαγή, τέταρτη βιομηχανική επανάσταση, παγκόσμια φτώχεια και αποσταθεροποίηση, που συνδέεται με μεταναστευτικές και προσφυγικές ροές, όλες εμπλέκουν πόλους γεωπολιτικής και οικονομικής ισχύος εκτός ελέγχου ή έστω μειωμένου ελέγχου τόσο της Ευρώπης όσο και των Ηνωμένων Πολιτειών.</p>
          <p>Ειδικά οι προσφυγικές ροές έχουν γίνει τόσο κρίσιμο και δυσεπίλυτο ζήτημα για τη χώρα μας που θα υπαγόρευαν κατ’ ελάχιστον μια πιο ενισχυμένη παρουσία μας στις χώρες προέλευσής τους. Προφανώς και συμφωνούμε όλοι σε αυτό. Δει δη χρημάτων! Ξοδεύουμε πολύ λίγα για το Υπουργείο Εξωτερικών.</p>
          <p>Θα επισημάνω, όμως, κυρίες και κύριοι της Κυβέρνησης, πως ενώ βρήκατε μάλλον εύκολα και γρήγορα χρήματα -και μάλιστα πολλά χρήματα- για τις αμυντικές δαπάνες, δεν κατορθώνετε να αυξήσετε έστω με μερικά εκατομμύρια τον προϋπολογισμό του Υπουργείου Εξωτερικών, ώστε σταδιακά να φτάσει σε επίπεδο, που θα μπορεί να φέρει την άσκηση της εξωτερικής πολιτικής στη θέση που είναι αναγκαία για τη χώρα και την ασφάλειά της. Η διπλωματία είναι και αυτή καθοριστικός παράγοντας εθνικής ασφάλειας και υπηρετεί εξίσου το στρατηγικό δόγμα της αποτροπής.</p>
          <p>Σας επισημάνθηκε, βεβαίως, ότι συγχωνεύετε μαζικά διευθύνσεις και τμήματα και μειώνετε δραστικά οργανικές θέσεις. Πρόκειται για λειτουργική συρρίκνωση που ακολουθεί τη γενική συρρίκνωση δαπανών του Υπουργείου, την ώρα που θα έπρεπε, έχοντας βγει από τα μνημόνια, να προσπαθούμε να αποκαθιστούμε ένα δυναμικό ΥΠΕΞ, όχι να μονιμοποιούμε ένα ΥΠΕΞ λιτότητας.</p>
          <p>Με αναγκάζετε να θυμίσω πως αλλού, σε δημόσιες επιχειρήσεις πρόσφατα -έγινε αναφορά στον ΔΕΔΔΗΕ και στην ΕΡΤ- αλλά και στις υπηρεσίες του Μαξίμου και σε ό,τι συνδέεται με το υποτιθέμενο επιτελικό κράτος αυξάνονται και πληθύνονται οι διευθύνσεις και οι θέσεις διευθυντών και στελεχών με γενναίους μισθούς. Για εκεί λεφτά βρίσκονται.</p>
          <p>Υπάρχει, μάλιστα, στο νομοσχέδιο μια γενική τάση ενίσχυσης της κεντρικής υπηρεσίας σε βάρος της εξωτερικής υπηρεσίας, στην οποία πρέπει να απασχολείται πολλαπλάσια αναλογία υπαλλήλων, εφόσον η δουλειά του ΥΠΕΞ είναι η παρουσία του στις πρωτεύουσες του πλανήτη και όχι της Ελλάδας.</p>
          <p>Πρέπει επιτέλους να σκεφτόμαστε όχι σαν μνημονιακή χώρα υπό κηδεμονία, αλλά με τον ορίζοντα και τις φιλοδοξίες των επόμενων δεκαετιών. Δεν μπορούμε να κάνουμε διπλωματία χωρίς διπλωμάτες. Δεν γίνεται διπλωματία μόνο από υπαλλήλους στην Αθήνα.</p>
          <p>Σας επισημάνθηκε, επίσης, πως το Συμβούλιο Εθνικής Ασφάλειας πρέπει να είναι το όργανο, που συντονίζει τα Υπουργεία Εθνικής Άμυνας και Εξωτερικών. Μεμονωμένα υπηρεσιακά γραφεία, όπως το Αμυντικής Διπλωματίας, πολύ λίγα μπορούν να προσφέρουν για έναν συγκροτημένο και πολιτικά υπεύθυνο συντονισμό άμυνας και εξωτερικής πολιτικής και μία όντως επιτελική στρατηγική προσέγγιση της εθνικής ασφάλειας.</p>
          <p>Η υποβάθμιση της Κίνας στη νέα οργάνωση των διευθύνσεων ξενίζει. Στην έτσι κι αλλιώς εξαιρετικά στριμωγμένη Διεύθυνση Α9 Ασίας και Ωκεανίας βάζετε και την Κίνα. Περιλαμβάνετε μία σειρά δηλαδή από διαφορετικά αναδυόμενα γεωπολιτικά μπλοκ, όπως της Ινδικής υποηπείρου, της νοτιοανατολικής Ασίας - Ωκεανίας, προφανώς οι δύο Κορέες και η Ιαπωνία. Χρειαζόμαστε μία ξεχωριστή διεύθυνση αποκλειστικά για την Κίνα, αν όχι και ξεχωριστές Διευθύνσεις Ανατολικής Ασίας και Νότιας Ασίας. Και ασφαλώς, αυτό πρέπει να συμβαδίζει με ενίσχυση της διπλωματικής μας παρουσίας σε αυτές τις περιοχές.</p>
          <p>Το λέω αυτό γιατί οι εξελίξεις στην Ασία είναι και θα είναι καθοριστικές και για τη χώρα μας. Εκ των πραγμάτων η Ελλάδα, όπως και άλλες χώρες στη Μεσόγειο, είναι στα σχέδια της Κίνας για τη διεύρυνση της οικονομικής της επιρροής, της σύσφιξης οικονομικών δεσμών και της κατασκευής υποδομών, σε μία γιγάντια γεωγραφική ζώνη που καλύπτει τη νότια Ασία και τη Μεσόγειο. Πρόκειται για εξέλιξη, που υπερβαίνει μεμονωμένες ελληνικές κυβερνήσεις και έχει ορίζοντα δεκαετιών. Η Κίνα γίνεται οικουμενικός παίκτης. Είναι αναγκαία μία υπηρεσιακή και πολιτική προετοιμασία, ένας σχεδιασμός, ώστε να μπορέσουμε να διαμορφώσουμε τις εξελίξεις προς αμοιβαίο όφελος.</p>
          <p>Να επισημάνω και τη σχετική υποβάθμιση της Λατινικής Αμερικής με τη συγχώνευσή της με τη Βόρεια Αμερική και την Καραϊβική στην Α7. Η Λατινική Αμερική ανεβαίνει επίπεδο οικονομικά και γεωπολιτικά. Διαπλέκεται, επίσης, και με την ανάπτυξη της Κίνας. Η Βραζιλία γίνεται παίκτης στη διεθνή οικονομία, ενώ οι περιφερειακές συνεργασίες, που αναπτύχθηκαν τα προηγούμενα χρόνια έχουν αλλάξει σημαντικά τα δεδομένα της περιοχής έναντι των Ηνωμένων Πολιτειών.</p>
          <p>Η νέα Γενική Γραμματεία Απόδημου Ελληνισμού και Δημόσιας Διπλωματίας, που προκύπτει από συγχώνευση είναι, νομίζω, ατυχής επιλογή σιωπηρής υποβάθμισης. Πράγματι, υπάρχει συνάφεια αντικειμένου με τη δημόσια διπλωματία, αλλά δεν γίνεται να υποτιμούμε το τεράστιο αντικείμενο που καλύπτει ο απόδημος, βασικά ο Ελληνισμός της Διασποράς. Υπάρχουν πολύ μεγάλες δυνατότητες, ώστε η ελληνική διασπορά να ενισχύσει αφ’ ενός οριζόντια τους δεσμούς της προς όφελος, πρώτα απ’ όλα, της άνθισης των κοινοτήτων της και αφ’ ετέρου να εργάζεται και υπέρ της χώρας. Είναι ένας διπλωματικός πόρος, που ελάχιστες χώρες έχουν την τύχη να διαθέτουν. Είναι πολλά αυτά που πρέπει να κάνουμε, ώστε να αντιμετωπίζονται όπως πρέπει τα προβλήματα, που τους αφορούν και τους ταλαιπωρούν. Έχουμε γίνει αποδέκτες πολλών παραπόνων αποδήμων Ελλήνων από τη λειτουργία των προξενείων μας.</p>
          <p>Κύριε Υπουργέ, η ομιλία μου στόχευα να έχει πιο στρατηγικό χαρακτήρα σχετικά με τη διάρθρωση του ΥΠΕΞ, αλλά θα με αναγκάσει μια αποστροφή του λόγου σας να σας απαντήσω σε ένα ολίσθημα πολιτικό, που νομίζω πως πράξετε. Μας κατηγορήσατε στην ομιλία σας ότι γίναμε δέκτες τηλεφώνων και άρα ότι θέλουμε να κάνουμε εξυπηρετήσεις, ζητώντας να γενικευτεί ο κανόνας, η ευχέρεια, η δυνατότητα να επεκτείνει κάποιος τη σταδιοδρομία του από τα εξήντα πέντε στα εξήντα επτά έτη.</p>
          <p>Αυτό, όμως, που δεν είπατε και με αναγκάζετε να σας απαντήσω είναι ότι με το σημερινό ισχύον πλαίσιο είναι στη διακριτική ευχέρεια του Υπουργού να αποφασίσει μία τέτοια παράταση γι’ αυτούς που ο ίδιος επιθυμεί. Άρα, κύριε Υπουργέ, με αναγκάζετε να σας απαντήσω ότι, μη θέλοντας να γενικεύσετε αυτή τη γενικότητα, μάλλον εσείς παραδέχεστε ότι παίρνετε πολλά τηλέφωνα και μάλλον παραδέχεστε, επίσης, με αυτή σας την πράξη και την άρνηση ότι θέλετε να συνεχίσετε να παίρνετε τηλέφωνα και να κάνετε επιλεκτικές εξυπηρετήσεις. Αυτό δεν τιμά την ελληνική εξωτερική πολιτική.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="sofia_sakorafa" eId="debate_2021-02-26_speech_246">
          <from>Σοφία Σακοράφα</from>
          <p>Ευχαριστώ πολύ, κύριε συνάδελφε.</p>
          <p>Τον λόγο τώρα έχει ο κ. Βιλιάρδος, Κοινοβουλευτικός Εκπρόσωπος της Ελληνικής Λύσης.</p>
        </speech>
        <speech by="basileios_biliardos" eId="debate_2021-02-26_speech_247">
          <from>ΒΑΣΙΛΕΙΟΣ ΒΙΛΙΑΡΔΟΣ</from>
          <p>Ευχαριστώ πολύ, κυρία Πρόεδρε.</p>
          <p>Κυρίες και κύριοι Βουλευτές, στο νομοσχέδιο, το οποίο είναι πολύ εκτενές, ενώ καλύπτει σε μεγάλο βαθμό οργανωτικά θέματα του Υπουργείου Εξωτερικών, αναφέρθηκε διεξοδικά ο εισηγητής μας, ο κ. Μυλωνάκης, τόσο σήμερα όσο και στις επιτροπές. Οπότε, σήμερα θα τονίσουμε με τη σειρά μας μερικά μόνο σημεία του.</p>
          <p>Εν πρώτοις, με τα άρθρα 4 και 18 προετοιμάζεται ξεκάθαρα η προσφυγή της χώρας μας στη Χάγη, αφού ζητείται, μεταξύ άλλων, η συμφωνία μας, η συμφωνία της Βουλής, στην εκπροσώπηση της Ελλάδας από τον Υπουργό Εξωτερικών. Εκτός του ότι είμαστε, ασφαλώς, εναντίον της προσφυγής στη Χάγη, ειδικά με την ατζέντα που αναφέρεται σε πολλά μέσα μαζικής ενημέρωσης, θεωρούμε πως πρέπει να δίνεται όπου απαιτείται συγκεκριμένη εξουσιοδότηση από τη Βουλή, όπου θα αναγράφεται επακριβώς πού και πώς θα χρησιμοποιείται, κάθε φορά μια καινούργια.</p>
          <p>Συνεχίζοντας, στο άρθρο 7, αλλά και σε πολλά άλλα, υπάρχουν αναφορές σε «μειονότητες» στην Ελλάδα, κάτι που διαπιστώθηκε, επίσης, σε άρθρο ενός νομοσχεδίου της προηγούμενης εβδομάδας, που τελικά το απέσυρε η Κυβέρνηση όταν της επιστήσαμε την προσοχή. Στη χώρα μας δεν υπάρχουν κανενός είδους μειονότητες και δεν πρέπει να κάνει η Κυβέρνηση συνεχώς το ίδιο λάθος, σκόπιμα ή μη, αφού έτσι μας οδηγεί σε επικίνδυνα μονοπάτια.</p>
          <p>Στο άρθρο 13, τώρα, αναφέρεται η Κυβέρνηση σε μία Υπηρεσία Πολιτικών Υποθέσεων Ξάνθης, ενώ δεν καταλαβαίνουμε τον λόγο, αφού δεν υπάρχει μία αντίστοιχη πουθενά αλλού στην Ελλάδα. Τι το διαφορετικό έχει η Θράκη από τη Λάρισα ή από την Κρήτη για παράδειγμα; Τίποτα απολύτως. Οπότε, οφείλει να αποσυρθεί το συγκεκριμένο άρθρο.</p>
          <p>Περαιτέρω, επειδή υπάρχουν αρκετές αναφορές στο Άγιο Όρος, η πρόταση, που σας κατέθεσε ο εισηγητής μας είναι μία διακομματική επιτροπή της Βουλής, που θα ασχολείται γενικότερα με θέματα του Αγίου Όρους, το οποίο αποτελεί μία κορυφαία πολιτιστική και θρησκευτική κληρονομιά και κληροδότημα της πατρίδας μας. Η στήριξη της εκκλησιαστικής και θρησκευτικής διπλωματίας που ανέφερε συνάδελφος έχει, επίσης, σημαντικό ενδιαφέρον.</p>
          <p>Όσον αφορά δε το άρθρο 37, ως εγχώρια δεξαμενή σκέψης στην Ελλάδα εννοεί προφανώς η Κυβέρνηση το ΕΛΙΑΜΕΠ, το οποίο χρηματοδοτείται από τον προϋπολογισμό της χώρας μας. Εν προκειμένω, ο Υπουργός Ανάπτυξης σε ερώτησή μας γιατί χρηματοδοτείται από το Ταμείο Καινοτομίας και Ανάπτυξης ένας τέτοιος οργανισμός, που υποστηρίζει την Τουρκία με διάφορους τρόπους, είχε πει πως «το ΕΛΙΑΜΕΠ παραμένει το πιο αξιόπιστο ινστιτούτο μελέτης εξωτερικής πολιτικής στη χώρα, με το μεγαλύτερο διεθνές κύρος…» -τα λόγια του επαναλαμβάνω- «…σε μία εποχή που η εξωτερική μας πολιτική αποκτά ειδικό βάρος». Προφανώς, διαφωνούμε με τον συμπαθή Υπουργό, οπότε και με τυχόν στήριξη τέτοιων ιδρυμάτων.</p>
          <p>Συνεχίζοντας, είναι θετικό το γεγονός ότι γίνονται κινήσεις εντατικοποίησης της διπλωματικής μας παρουσίας μετά από μία μακρά περίοδο χειμέριας νάρκης όπου θεωρούσαμε πως είμαστε ασφαλείς, αφ’ ενός μεν λόγω του υφιστάμενου Διεθνούς Δικαίου, αφ’ ετέρου εξαιτίας της συμμετοχής μας στην Ευρωπαϊκή Ένωση.</p>
          <p>Επιτέλους καταλάβαμε πως δεν ισχύει τίποτα από τα δύο, ενώ αντί να μας ωφελήσει, τουλάχιστον, οικονομικά η μεγάλη κοινή αγορά, εθνικά προφανώς δε μας εξυπηρετεί πουθενά, με την οποία το εμπόριο, που διεξάγουμε είναι περίπου στο 50% του συνολικού, όπως θα καταθέσουμε στα Πρακτικά, στο τέλος μάς κατέστρεψε με την επιβολή των μνημονίων δίχως τέλος, καθώς επίσης με την απορρόφηση των νέων μας που δεν ήταν σε θέση να επιβιώσουν πια στην πατρίδα μας.</p>
          <p>Έχουμε χάσει ήδη έμψυχο δυναμικό κόστους εκπαίδευσης άνω των 100 δισεκατομμυρίων ευρώ, Έλληνες που παρήγαγαν στο παρελθόν πάνω από 25 δισεκατομμύρια ευρώ ετήσιο ΑΕΠ. Οπότε, πρέπει να θέσουμε ως πρώτη προτεραιότητά μας την επιστροφή τους.</p>
          <p>Σε κάθε περίπτωση είναι σημαντικό να προωθηθεί η παρουσία μας σε χώρες με μεγάλες οικονομίες, σε χώρες με σημαντική παρουσία Ελλήνων και σε χώρες με γεωπολιτικό ενδιαφέρον, αφού δεν βρισκόμαστε σε μία ανάλογη γεωγραφική θέση με τη Σουηδία, που δρομολόγησε ένα εκτεταμένο πρόγραμμα μείωσης των πρεσβειών και των προξενείων της στο εξωτερικό, θεωρώντας περιττά έξοδα. Για ένα κράτος σαν την Ελλάδα, με τον μεγαλύτερο εμπορικό στόλο στον πλανήτη και με μία πολυπληθή ομογένεια, η παρουσία της σε όσο το δυνατόν περισσότερες χώρες είναι απαραίτητη. Δεν φτάνει, όμως, το να θέλει κανείς, αλλά πρέπει και να μπορεί.</p>
          <p>Εν προκειμένω δεν συμβαδίζουν καθόλου οι προθέσεις της Κυβέρνησης ούτε οι τόσο πολλές αρμοδιότητες και υπηρεσίες του Υπουργείου Εξωτερικών στο σημερινό νομοσχέδιο με τον προϋπολογισμό του, ο οποίος είναι μόλις 288 εκατομμύρια το 2021 από 472 εκατομμύρια το 2008, όπως θα καταθέσουμε στα Πρακτικά. Μαζί δε με τη μείωση του προϋπολογισμού του Υπουργείου μειώθηκε και η μισθοδοσία, κάτι που ασφαλώς είναι αρνητικό για το ηθικό των υπαλλήλων του, που υπηρετούν σε χώρες με υψηλό κόστος διαβίωσης. Εάν προσθέσουμε εδώ το κόστος των οικονομικών δραστηριοτήτων που απαιτούνται για να έχει επιτυχία το εμπορικό του τμήμα, όπως σεμινάρια, εκθέσεις, εκδηλώσεις κ.λπ., θα διαπιστώσουμε πως δεν είναι αρκετά τα χρήματα που διατίθενται, ειδικά εάν συμπεριλάβουμε τις δραστηριότητες των Γραφείων Οικονομικών και Εμπορικών Υποθέσεων, που περιγράφονται στο άρθρο 310. Εντούτοις, το Γενικό Λογιστήριο του Κράτους δεν αναφέρει κάποιο κόστος για το νομοσχέδιο, απλώς μόνο πως θα καλυφθούν από τα 288 εκατομμύρια του προϋπολογισμού, που είχαν καταχωριστεί πριν από την ψήφισή του. Είναι δυνατόν, αλήθεια;</p>
          <p>Από την άλλη πλευρά, εάν ακούσαμε σωστά, το Υπουργείο δεν είναι σε θέση να απορροφήσει καν αυτά τα χρήματα εξαιτίας της πεπαλαιωμένης δομής του, επιπέδου 1960, σύμφωνα τουλάχιστον με αυτά που είπε ο Υπουργός. Εάν είναι όμως έτσι, τότε πώς απορροφούσε 472 εκατομμύρια το 2008, δηλαδή περίπου τα διπλάσια; Θα πρέπει να μας το εξηγήσει προφανώς.</p>
          <p>Θα κλείσουμε με το Συμβούλιο Απόδημου Ελληνισμού. Θεωρούμε πολύ θετική την επανασύστασή του, αν και τα σχετικά κεφάλαια, εάν δεν κάνουμε λάθος, δεν είχαν συμπεριληφθεί στη διαβούλευση, οπότε αναρωτιόμαστε γιατί. Επιπλέον, δεν υπάρχει ούτε γι’ αυτό κόστος από το Γενικό Λογιστήριο του Κράτους δίνοντάς μας την εντύπωση πως αποφασίστηκε να συμπεριληφθεί στο νομοσχέδιο την τελευταία στιγμή. Ισχύει, αλήθεια;</p>
          <p>Σε κάθε περίπτωση γνωρίζουμε πολύ καλά πως η διάλυση του ΣΑΕ είχε πληγώσει την ομογένεια, οπότε η επανασύστασή του πρέπει να οργανωθεί σωστά, έτσι ώστε να μην διαλυθεί ξανά και να μην είναι ένα εθιμοτυπικό όργανο ή ένα όχημα για την εξυπηρέτηση προσωπικών ματαιοδοξιών ή κομματικών σκοπιμοτήτων, πόσω μάλλον όταν συστήνεται αφού έχει ψηφιστεί το σχέδιο νόμου για τη συμμετοχή στις εκλογές των Ελλήνων του εξωτερικού, οπότε δίνεται αυτόματα η εντύπωση πως αυτός είναι ο λόγος της σύστασής του.</p>
          <p>Από την άλλη πλευρά βέβαια, με τις επιδόσεις της ελληνικής οικονομίας που φαίνεται πως όσον αφορά το έλλειμμα ως προς το ΑΕΠ ήταν οι χειρότερες στην ευρωζώνη, στο -15% περίπου του ΑΕΠ, στο ίδιο ποσοστό με το οποίο οδηγηθήκαμε το 2009 στο ΔΝΤ, αλλά με το μισό χρέος, με έλλειμμα επίσης στο ισοζύγιο τρεχουσών συναλλαγών της τάξεως του 10% και με τα μεγαλύτερα δίδυμα χρέη συγκριτικά με όλες τις άλλες χώρες της Ευρώπης, είναι φανερό πως δεν διαθέτουμε τα μέσα για μία σοβαρή οργάνωση του Υπουργείου Εξωτερικών. Οπότε τα νομοσχέδια δεν βοηθούν, ακόμη και αν δεν είχαν τα προβλήματα του σημερινού.</p>
          <p>Θα συνεχίσουμε τώρα με ένα άλλο θέμα. Ειδικότερα, επειδή κατηγορούμε - σε εισαγωγικά βέβαια- πολλές φορές την Κυβέρνηση χαρακτηρίζοντάς την νεοφιλελεύθερη, με βασικό κριτήριο το ξεπούλημα των εταιρειών του δημοσίου, θεωρούμε σωστό να εξηγήσουμε την έννοια που αποδίδουμε στον χαρακτηρισμό που της προσάπτουμε, έτσι ώστε να γίνει καλύτερα κατανοητός από τους Έλληνες, που κυριολεκτικά υποφέρουν τα πάνδεινα από την οικονομική της πολιτική, η οποία θα φανεί όταν δεν θα μπορεί πια να κρύβεται πίσω από την πανδημία -κρύβει τα πάντα πίσω από την πανδημία- όταν βρεθούμε όλοι μαζί αντιμέτωποι με τον εφιάλτη της επόμενης μέρας, αφού τελειώσει το όργιο της σπατάλης της Κυβέρνησης χωρίς να σκέφτεται καθόλου το αύριο, όπως άλλωστε την περίοδο 2004 – 2009, που μας οδήγησε στην υπερχρέωση.</p>
          <p>Αναλυτικότερα, επειδή οι οπαδοί της ελεύθερης αγοράς παραπλανώνται, θεωρώντας πως ο νεοφιλελευθερισμός δεν είναι κάτι διαφορετικό από αυτό που πιστεύουν, οφείλουν να γνωρίζουν πως ως ιδεολογία ο νεοφιλελευθερισμός προκύπτει πράγματι από τη δραστική μείωση της επιρροής του κράτους. Εντούτοις, στην πολιτικοοικονομική πραγματικότητα η εικόνα είναι εντελώς διαφορετική, αφού ο νεοφιλελευθερισμός δημιουργεί ισχυρότερους, πιο παρεμβατικούς, ακόμη και αυταρχικούς κρατικούς μηχανισμούς. Παράδειγμα στην Ελλάδα το επιτελικό κράτος του σημερινού Πρωθυπουργού που ισχυροποιείται διαρκώς, ενώ οι Υπουργοί του μετατρέπονται σταδιακά σε υπέρ-Υπουργούς, με τεράστιες δικαιοδοσίες που στη συνέχεια, στην ουσία, μεταφέρουν στον Πρωθυπουργό, με τελικό αποτέλεσμα να έχουμε μια αυταρχική «ενός ανδρός αρχή» που υπάγεται και λογοδοτεί σε τελική ανάλυση στις δυνάμεις κατοχής της χώρας.</p>
          <p>Στο πλαίσιο αυτό αποτελεί μία διαδεδομένη λανθασμένη αντίληψη το ότι οι νεοφιλελεύθεροι είναι εναντίον του κράτους και έχουν ως στόχο τους να το διατηρήσουν όσο το δυνατόν μικρότερο, όπως διαδίδουν τουλάχιστον προς τα έξω για να παραπλανήσουν και για να έχουν με το μέρος τους τους φιλελεύθερους, ενώ φαίνεται καθαρά στο παράδειγμα της Ελλάδας πως συμβαίνει ακριβώς το αντίθετο.</p>
          <p>Η διαδεδομένη υπόθεση, λοιπόν, πως το κράτος είναι εχθρός των νεοφιλελεύθερων είναι απολύτως ψευδής, αφού το κράτος είναι το πιο σημαντικό μέσον για την επιβολή του νεοφιλελευθερισμού, που δεν διαφέρει σημαντικά από τον εθνικοσοσιαλισμό, αποτελώντας στην ουσία τη μετεξέλιξή του. Εν προκειμένω, οι αγορές είναι κοινωνικές και θεσμικές κατασκευές που χρειάζονται νόμους και κανόνες για να λειτουργήσουν αποτελεσματικά, οπότε απαιτείται ένα ισχυρό κράτος για να δρομολογηθούν αυτές οι αγορές, για να επιβληθούν και για να συντηρηθούν.</p>
          <p>Τα καθήκοντα ενός τέτοιου κράτους συμπεριλαμβάνουν την παροχή γενικότερων υποδομών, τη δημιουργία και τη διαφύλαξη των κανόνων δικαίου, στα νεοφιλελεύθερα φυσικά πρότυπα, τη ρύθμιση των κοινωνικών συγκρούσεων μεταξύ των εργαζομένων και του κεφαλαίου, την εξωτερική και εσωτερική ασφάλεια από την Αστυνομία και τον Στρατό κ.ο.κ.. Όποιος δεν βλέπει πως αυτά ακριβώς δρομολογούνται σήμερα στην Ελλάδα, απλά εθελοτυφλεί.</p>
          <p>Σε κάθε περίπτωση, η διαδικασία της νεοφιλελευθεροποίησης δεν θα ήταν δυνατή εάν τα κράτη δεν την είχαν εφαρμόσει με τη λήψη των κατάλληλων μέτρων, καθώς επίσης με την εκμετάλλευση όλων των κρίσεων, όπως για παράδειγμα της χρηματοπιστωτικής το 2008, της ευρωπαϊκής κρίσης χρέους του 2010 και του COVID σήμερα. Ποια είναι αυτή η διαδικασία; Απλούστατα η ίδρυση ανεξάρτητων αρχών, ανεξάρτητων από το Κοινοβούλιο και τη δημοκρατία, όπως γίνεται ήδη στην Ελλάδα, όπου, από πέντε που προβλέπει το Σύνταγμα, έχουμε πλέον τριάντα δύο, απελευθέρωση των αγορών, αγαθών και κεφαλαίων, η ιδιωτικοποίηση των δημοσίων αγαθών όπως το νερό και η ενέργεια, η απορρύθμιση των χρηματοπιστωτικών αγορών, οι περιορισμοί στα εργασιακά δικαιώματα, η μείωση των κοινωνικών προγραμμάτων κ.ο.κ..</p>
          <p>Συμπερασματικά, λοιπόν, ο νεοφιλελευθερισμός και το νεοφιλελεύθερο πολιτικό καθεστώς δεν επιδιώκουν την απόσυρση του κράτους υπέρ της αγοράς ή τη μείωση της έκτασης της κρατικής παρέμβασης αυτής καθαυτής, αλλά την εντατικοποίηση της κρατικής παρέμβασης υπέρ του μεγάλου κεφαλαίου και ειδικότερα υπέρ των εγχώριων και διεθνών ελίτ, που το νεοφιλελεύθερο κράτος υπηρετεί, όπως στο παρελθόν ο εθνικοσοσιαλισμός.</p>
          <p>Εμείς πάντως, ως Ελληνική Λύση, πιστεύουμε στη μεικτή οικονομία όπου οι κοινωφελείς και στρατηγικές επιχειρήσεις πρέπει να ανήκουν στο δημόσιο, ενώ όλες οι άλλες στον ιδιωτικό τομέα, στο έθνος κράτος, που είναι η μοναδική εγγύηση της δημοκρατίας, στον περιορισμό της παγκοσμιοποίησης, που οδηγεί σε ανταγωνισμό με χώρες φθηνού εργατικού δυναμικού, όπως η Κίνα, καταστρέφοντας τη βιομηχανία μας, και στην πραγματικά ελεύθερη αγορά και όχι στον νεοφιλελευθερισμό και στο διογκωμένο κράτος που δημιουργεί με εξαθλιωμένους - σκλάβους των χρεών τους- πολίτες.</p>
          <p>Η μεγάλη διαφορά μας με τη Νέα Δημοκρατία, τουλάχιστον στον τομέα της οικονομίας, είναι ότι εμείς είμαστε πραγματικά υπέρ της ελεύθερης οικονομίας και της ιδιωτικής πρωτοβουλίας, όχι όμως υπέρ της κρατικοδίαιτης επιχειρηματικής εγχώριας ελίτ, που απομυζεί αχόρταγα τους Έλληνες και τις μικρομεσαίες επιχειρήσεις παραμένοντας άπατρις, όπως συνέβαινε ανέκαθεν.</p>
          <p>Ευχαριστώ πολύ.</p>
          <p>(Χειροκροτήματα από την πτέρυγα της Ελληνικής Λύσης)</p>
        </speech>
        <scene>(Στο σημείο αυτό ο Βουλευτής κ. Βασίλειος Βιλιάρδος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</scene>
        <speech by="sofia_sakorafa" eId="debate_2021-02-26_speech_248">
          <from>Σοφία Σακοράφα</from>
          <p>Και εγώ σας ευχαριστώ, κύριε συνάδελφε.</p>
          <p>Τον λόγο τώρα έχει ο κ. Λιούπης από τη Νέα Δημοκρατία.</p>
        </speech>
        <speech by="athanasios_lioupis" eId="debate_2021-02-26_speech_249">
          <from>ΑΘΑΝΑΣΙΟΣ ΛΙΟΥΠΗΣ</from>
          <p>Ευχαριστώ, κυρία Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, με το υπό συζήτηση νομοσχέδιο αναθεωρείται η συνολική οργανωτική δομή του Υπουργείου Εξωτερικών. Είναι μια αναγκαία πρωτοβουλία, που έρχεται ως ενίσχυση του κυρίαρχου ρόλου που πρέπει να διαδραματίζει η ελληνική εξωτερική πολιτική.</p>
          <p>Δεν έχουμε αυταπάτες. Η πατρίδα μας έχει διαχρονικά πολύπλοκες σχέσεις με κάποιες από τις γειτονικές χώρες. Η εξωτερική πολιτική είναι βασικός πυλώνας της ασφάλειας και της ευημερίας εντός της εδαφικής κυριαρχίας μας. Ταυτόχρονα το σημερινό σχέδιο νόμου κάνει σημαντικά βήματα στην προσπάθεια διατήρησης και της ενίσχυσης του δεσμού μας με τους απόδημους Έλληνες.</p>
          <p>Οι παρεμβάσεις, που γίνονται στη διάρθρωση του Υπουργείου Εξωτερικών στοχεύουν πρωτίστως στη δημιουργία ενός πιο ευέλικτου και αποτελεσματικού σχήματος που εξυπηρετεί καλύτερα τον σύγχρονο ρόλο του ΥΠΕΞ. Μειώνονται οι διευθύνσεις, τα τμήματα και οι μονάδες που υπάγονται στον Υπουργό, ενώ αξιοποιούνται πλήρως οι υπάλληλοι που μετακινήθηκαν στο Υπουργείο Εξωτερικών από άλλα Υπουργεία. Υιοθετείται νέο σύστημα αξιολόγησης, που περιλαμβάνει την αυτοαξιολόγηση του υπαλλήλου, η βαθμολόγηση γίνεται σε κλίμακα, ενώ λαμβάνονται υπ’ όψιν πολλά κριτήρια και ποσοτικά και ποιοτικά.</p>
          <p>Ιδρύεται το ΚΕΣΕΠ, Κέντρο Σχεδιασμού Εξωτερικής Πολιτικής, του οποίου οι αρμοδιότητες άπτονται της δημιουργίας μιας επιστημονικής και ερευνητικής βάσης για την υποστήριξη του Υπουργού μέσα από συνεργασία με ακαδημαϊκά και ερευνητικά ιδρύματα και φορείς. Συστήνεται Γραφείο Αμυντικής Διπλωματίας, το οποίο φέρνει σε άμεση διασύνδεση τα Υπουργεία Εξωτερικών και Εθνικής Άμυνας.</p>
          <p>Σε μία προσπάθεια επιτάχυνσης των διαδικασιών μετάφρασης καταργείται η Μεταφραστική Υπηρεσία του Υπουργείου Εξωτερικών και αντικαθίσταται από το Σώμα Πιστοποιημένων Μεταφραστών, το οποίο περιλαμβάνει εγγεγραμμένους στο μητρώο, όπως συμβαίνει άλλωστε σε πολλές ευρωπαϊκές χώρες. Οι σημαντικές καθυστερήσεις, που παρατηρούνται σήμερα στον χρόνο ολοκλήρωσης της διαδικασίας της μετάφρασης αντιμετωπίζονται, κατά τη γνώμη μας, αποτελεσματικά με το νέο σύστημα. Η όλη διαδικασία διεξάγεται ηλεκτρονικά και κάθε έγγραφο περιλαμβάνει την ψηφιακή υπογραφή του μεταφραστή.</p>
          <p>Μία από τις πιο σημαντικές παρεμβάσεις, που γίνονται είναι η ανάδειξη της οικονομικής διάστασης της διπλωματίας. Σε αυτό το πλαίσιο η νέα Γενική Γραμματεία Διεθνών Οικονομικών Σχέσεων και Εξωστρέφειας επιφορτίζεται με την κατάρτιση του Εθνικού Στρατηγικού Σχεδίου Εξωστρέφειας, την προώθηση της εικόνας της χώρας μας σε διεθνές επίπεδο, τη διαχείριση των θεμάτων ελληνικής ονομασίας σε προϊόντα και υπηρεσίες και στα ζητήματα εξωτερικού εμπορίου.</p>
          <p>Αξιόλογο είναι το κεφάλαιο του νομοσχεδίου, που αφορά στη διεθνή αναπτυξιακή συνεργασία και την ανθρωπιστική βοήθεια, δηλαδή για τη βιώσιμη ανάπτυξη, την καταπολέμηση της φτώχειας και τις πολιτικές αποτροπής καταστροφών και κατεπείγουσας βοήθειας σε περιπτώσεις εκτάκτων αναγκών.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΑΘΑΝΑΣΙΟΣ ΜΠΟΥΡΑΣ)</scene>
        <speech by="athanasios_mpouras" eId="debate_2021-02-26_speech_250">
          <from>Αθανάσιος Μπούρας</from>
          <p>Και εμείς σας ευχαριστούμε και για τη συνέπεια του χρόνου.</p>
          <p>Τον λόγο τώρα έχει ο συνάδελφος Βουλευτής από το Κίνημα Αλλαγής κ. Δημήτριος Κωνσταντόπουλος για επτά λεπτά.</p>
        </speech>
        <speech by="dimitrios_konstantopoulos" eId="debate_2021-02-26_speech_251">
          <from>ΔΗΜΗΤΡΙΟΣ ΚΩΝΣΤΑΝΤΟΠΟΥΛΟΣ</from>
          <p>Κυρίες και κύριοι συνάδελφοι, κύριε Υπουργέ, παρακολουθήσαμε χθες θα έλεγα ένα μπρα ντε φερ Κυβέρνησης και Αντιπολίτευσης, μία συζήτηση που υποτίθεται ότι είχε θέμα την ποιότητα του δημόσιου διαλόγου. Τι είδαμε; Ανταλλαγή λάσπης και κιτρινισμό ένθεν κακείθεν, που δεν τιμά φυσικά το ελληνικό Κοινοβούλιο, τη στιγμή μάλιστα, θα έλεγα, που βιώνουμε έναν καταιγισμό αποκαλύψεων, τη στιγμή που τα θύματα έχουν νιώσει κάθε είδους βία. Και, μάλιστα, έχουν ανάγκη να νιώσουν τη στήριξή μας, την πραγματική στήριξη της πολιτείας.</p>
          <p>Ωστόσο, αγαπητοί συνάδελφοι, βλέπουμε τη Νέα Δημοκρατία και τον ΣΥΡΙΖΑ να επιδίδονται σε μικροπολιτικές αντιπαραθέσεις και κομματικές κορώνες. Έτσι, αγαπητοί συνάδελφοι, δεν είμαστε χρήσιμοι, δεν δημιουργούμε τις κατάλληλες συνθήκες ώστε να βοηθηθούν τα θύματα, να ανοίξουν στόματα, να λάμψει η αλήθεια και οι ένοχοι, φυσικά, να πληρώσουν.</p>
          <p>Γι’ αυτό ας κατέβουν οι τόνοι της αντιπαράθεσης και ας αφήσουμε τη δικαιοσύνη να επιτελέσει το έργο της. Δεν χρειάζεται υποδείξεις. Τον ρόλο του τιμητή καθένας μπορεί να τον υποδυθεί. Όμως, δεν παράγει και δεν προάγει ωφέλεια.</p>
          <p>Όλα αυτά, φυσικά, λαμβάνουν χώρα όταν προ των πυλών έχουμε σοβαρά εθνικά ζητήματα, εθνικά προβλήματα και ενώ βρισκόμαστε ήδη στις διερευνητικές επαφές και ενώ οι Τούρκοι, ταυτόχρονα, με νέα NAVTEX προκαλούν καταστρατηγώντας το Διεθνές Δίκαιο και το Δίκαιο της Θάλασσας.</p>
          <p>Χρειάζεται, λοιπόν, αγαπητοί συνάδελφοι, υπεύθυνη στάση από όλους και, φυσικά, εθνική ομοψυχία για να είμαστε χρήσιμοι και να επιτελέσουμε ως Βουλευτές το έργο μας.</p>
          <p>Συζητάμε σήμερα, αγαπητοί συνάδελφοι, το νομοσχέδιο του Υπουργείου Εξωτερικών. Είναι ένα νομοσχέδιο που φέρνει ευρύτατες αλλαγές στη διάρθρωση του Υπουργείου Εξωτερικών για εργαζόμενους και υπηρεσίες, ένα νομοσχέδιο εξακοσίων σελίδων που, αν μη τι άλλο, θα μπορούσε να αξιοποιηθεί από το Υπουργείο Εξωτερικών για μια πραγματική και ουσιαστική μεταρρύθμιση, για έναν εκσυγχρονισμό των δομών, για μια εισαγωγή καινοτομιών. Ωστόσο, κάτι τέτοιο δεν είναι ορατό, δεν το βλέπουμε με το παρόν νομοσχέδιο.</p>
          <p>Με το παρόν νομοσχέδιο, αγαπητοί συνάδελφοι, εισάγεται το νέο οργανόγραμμα του Υπουργείου Εξωτερικών. Είναι η πρώτη φορά, θα έλεγα, που ένα οργανόγραμμα έρχεται να ψηφιστεί ως νόμος. Ωστόσο, οποιαδήποτε υπηρεσιακή αλλαγή, που θα κρίνει αναγκαία ο επόμενος Υπουργός, θα έρχεται με τροπολογία για να ψηφιστεί, ουσιαστικά, από τη Βουλή.</p>
          <p>Κύριε Υπουργέ, εσείς αυτό το νομοσχέδιο το αποκαλείται «νομοσχέδιο ευελιξίας», το αποκαλείτε «εκσυγχρονισμό». Ωστόσο, αν μη τι άλλο, απορία όλων είναι γιατί το κάνετε. Αυτό, όμως, το οποίο είναι κατανοητό σε όλους είναι ότι επιφέρετε ακαμψία.</p>
          <p>Αγαπητοί συνάδελφοι, έρχομαι στις αλλαγές στη δομή του Υπουργείου. Θα σταθώ σε τρία σημεία.</p>
          <p>Πρώτον, αντί να ενισχύετε, κύριε Υπουργέ, τον ρόλο του γενικού γραμματέα και να διευκολύνετε το έργο του -και τούτο για το συντονισμό των υπηρεσιών- τον επιβαρύνετε με επιπλέον διοικητικές αρμοδιότητες.</p>
          <p>Ο εισηγητής μας, κ. Λοβέρδος, σας κατέθεσε μία πολύ σημαντική πρόταση. Να θεσπίσετε θέση μόνιμου υπηρεσιακού Υφυπουργού στο Υπουργείο Εξωτερικών, θέση που επιτρέπει το Σύνταγμά μας με το άρθρο 81. Μάλιστα, θα έλεγα ότι έτσι διασφαλίζεται η συνέχεια των υπηρεσιών του Υπουργείου ανεξαρτήτως κυβερνήσεων και πολιτικών επιλογών. Κάντε το πράξη. Θα αποτελούσε πραγματική μεταρρύθμιση.</p>
          <p>Όπως ακούσαμε από τον εισηγητή μας, την πρόταση αυτή την έχετε ήδη στο συρτάρι σας στο Υπουργείο. Ρωτώ, λοιπόν: Τι σας εμποδίζει και δεν την φέρνετε προς ψήφιση;</p>
          <p>Η δεύτερη βασική αλλαγή, που φέρνετε, είναι τα ευρωπαϊκά θέματα του Υπουργείου. Καταργείτε τη Γενική Γραμματεία Ευρωπαϊκών Υποθέσεων καθώς και τη Διεύθυνση Συντονισμού των Ευρωπαϊκών Θεμάτων, σε μία εποχή, μάλιστα, που κρίσιμες πολιτικές αποφάσεις για τη χώρα μας λαμβάνονται σε ευρωπαϊκό επίπεδο και σε επίπεδο Ευρωπαϊκής Ένωσης. Και εσείς αντί να ενισχύσετε, κύριε Υπουργέ, τις υπηρεσίες αυτές, τις καταργείτε. Γιατί; Περιμένω την απάντησή σας.</p>
          <p>Τώρα, ως προς τα οικονομικά θέματα του Υπουργείου, δεν φέρνετε καμμία ουσιαστική αλλαγή που να διευκολύνει το Υπουργείο, που να διευκολύνει την εξωτερική μας πολιτική. Βλέπουμε στον προϋπολογισμό του Υπουργείου Εξωτερικών να συνεχίζουν να συμπεριλαμβάνονται δαπάνες της Προεδρίας της Δημοκρατίας και του Πρωθυπουργού, καθώς και πάγιες εισφορές στην Ευρωπαϊκή Ένωση και στο ΝΑΤΟ. Οι δαπάνες αυτές, κύριε Υπουργέ, θα έπρεπε να βαρύνουν τον κρατικό προϋπολογισμό. Το Υπουργείο, οι πρεσβείες, τα προξενεία, οι διπλωμάτες μας έχουν ανάγκη από πόρους για να είναι αποτελεσματικοί, πόροι, φυσικά, που με το παρόν νομοσχέδιο δεν δίνονται.</p>
          <p>Αγαπητοί συνάδελφοι, ο εισηγητής μας, ο κ. Λοβέρδος, αναφέρθηκε σε ένα θέμα, που απασχολεί όλους τους διπλωμάτες και τους υπαλλήλους του εξωτερικού, ιδιαίτερα εκτός Ευρωπαϊκής Ένωσης, στα νοσήλια αφότου ασθενήσουν. Αφορά, δηλαδή, Έλληνες πολίτες, εργαζόμενους, που υπηρετούν την πατρίδα μας ως εργαζόμενοι στο εξωτερικό, πέραν της Ευρώπης. Μπαίνουν σε απίστευτες γραφειοκρατίες και, θα έλεγα, ότι η διαπίστωση είναι ένας γολγοθάς, διότι είναι ευάλωτοι σε κάθε πρόβλημα υγείας που θα ανακύψει. Δεν είναι δυνατόν, αγαπητοί συνάδελφοι, να αντιμετωπίζονται ως ανασφάλιστοι. Τους ζητάμε να καλύψουν οι ίδιοι τα νοσήλια και στη συνέχεια να περιμένουν πότε θα ολοκληρωθούν οι γραφειοκρατικές διαδικασίες, για να λάβουν τα χρήματά τους πίσω. Δώστε λύση, κύριε Υπουργέ, αξίζει τον κόπο.</p>
          <p>Η βελτίωση που φέρνετε, ωστόσο, δεν θα έλεγα ότι αρκεί. Δώστε οριστική λύση χωρίς ημίμετρα.</p>
          <p>Κύριε Υπουργέ, θα αναφερθώ στην αδικία, που υφίστανται οι υπάλληλοι οικονομικών και εμπορικών υποθέσεων του Υπουργείου αναφορικά με το χρόνο συνταξιοδότησής τους. Και τούτο διότι οι διπλωματικοί υπάλληλοι συνταξιοδοτούνται με τη συμπλήρωση τριάντα πέντε ετών στον κλάδο αυτό και οι υπάλληλοι του κλάδου οικονομικών και εμπορικών υποθέσεων συνταξιοδοτούνται στα τριάντα πέντε έτη δημόσιας υπηρεσίας. Τι βλέπουμε, λοιπόν; Βλέπουμε συνταξιοδότηση δύο ταχυτήτων, χωρίς αυτό, βέβαια, να δικαιολογείται ως προς τη διαφοροποίηση. Γι’ αυτό σας ζητάμε να δείτε ξανά τη ρύθμιση του άρθρου 381 και να προβλεφθεί και για τους υπαλλήλους αυτούς ό,τι ισχύει για τους υπηρετούντες στον κλάδο των διπλωματικών υπαλλήλων.</p>
          <p>Κύριε Υπουργέ, σας καταθέσαμε τροπολογία. Δείτε την και κάντε την αποδεκτή. Προτείνουμε λύση. Στο χέρι σας είναι με τροπολογία να δώσετε πραγματικά λύση.</p>
          <p>Τέλος, αναφορικά με τις αλλαγές για τον απόδημο Ελληνισμό: Είναι σωστή, θα έλεγα, η επαναλειτουργία του Συμβουλίου Απόδημου Ελληνισμού. Ωστόσο, την ίδια στιγμή ενοποιείτε, κύριε Υπουργέ, τη Γενική Γραμματεία Απόδημου Ελληνισμού με τη δημόσια διπλωματία και αυτό μας βρίσκει κάθετα αντίθετους. Η Γενική Γραμματεία Απόδημου Ελληνισμού, αγαπητοί συνάδελφοι, θεσπίστηκε επί ΠΑΣΟΚ και επιτελεί ένα σπουδαίο έργο. Η γενική γραμματεία, λοιπόν, πρέπει να έχει ξεκάθαρες αρμοδιότητες αναφορικά με τον απόδημο Ελληνισμό και όχι να εμπλέκεται σε θέματα και υπηρεσίες.</p>
          <p>Ολοκληρώνοντας, αγαπητοί συνάδελφοι, το παρόν νομοσχέδιο του Υπουργείου Εξωτερικών δεν συνιστά μεταρρύθμιση και τούτο διότι αποτελεί προχειρότητα και εμμονή σε λογικές παρελθόντος. Θα έλεγα ότι δημιουργεί  συνεχώς προβλήματα στη δομή του Υπουργείου Εξωτερικών και στην ελληνική διπλωματία. Γι’ αυτό, κύριε Υπουργέ, το παρόν νομοσχέδιο δεν μας βρίσκει σύμφωνους και το καταψηφίζουμε.</p>
          <p>Σας ευχαριστώ.</p>
        </speech>
        <speech by="athanasios_mpouras" eId="debate_2021-02-26_speech_252">
          <from>Αθανάσιος Μπούρας</from>
          <p>Κι εμείς ευχαριστούμε τον κ. Κωνσταντόπουλο.</p>
          <p>Τον λόγο τώρα έχει ο Βουλευτής της Νέας Δημοκρατίας κ. Βασίλειος - Πέτρος Σπανάκης για επτά λεπτά.</p>
        </speech>
        <speech by="basileios-petros_spanakis" eId="debate_2021-02-26_speech_253">
          <from>ΒΑΣΙΛΕΙΟΣ-ΠΕΤΡΟΣ ΣΠΑΝΑΚΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, η σημασία της εξωτερικής πολιτικής είναι αδιαμφισβήτητη. Ο τρόπος που ασκείται, συμβάλλει καθοριστικά τόσο στη διαφύλαξη των εθνικών συμφερόντων -σύμφωνα πάντα με το Διεθνές Δίκαιο και τις συνθήκες- όσο και στην ενίσχυση των διεθνών σχέσεων, στην αξιοποίηση των συνεργασιών, στην αναβάθμιση της διεθνούς θέσης της χώρας. Αποτελεσματική διπλωματία σημαίνει δημοκρατία, σημαίνει ειρήνη, σημαίνει ευημερία για τους λαούς.</p>
          <p>Σήμερα που το διεθνές περιβάλλον συνεχώς αλλάζει, που η κατάσταση στην ανατολική Μεσόγειο δεν λέει να ηρεμήσει με τις συνεχείς τουρκικές προκλήσεις, η χώρα μας αποτελεί δύναμη σταθερότητας για την περιοχή και είναι επιτακτική η ανάγκη για αποτελεσματική άσκηση εξωτερικής πολιτικής και για δημόσια διπλωματία.</p>
          <p>Ακούσαμε προηγουμένως τον Υπουργό Εξωτερικών, τον κ. Δένδια, να μιλά για τους τρεις πυλώνες διάρθρωσης του Υπουργείου Εξωτερικών με αυτό το νομοσχέδιο: για τον πυλώνα των διεθνών σχέσεων, των οικονομικών σχέσεων και της εξωστρέφειας, αλλά και για δημόσια διπλωματία και για τον απόδημο Ελληνισμό. Όλα αυτά είναι σημαντικά εργαλεία για να υπερασπιστούμε τα θέματα της χώρας μας με τους γείτονες, αλλά, ταυτόχρονα, να αναπτύξουμε τις διεθνείς συνεργασίες για την προσέλκυση επενδύσεων.</p>
          <p>Χρειαζόμαστε, επίσης, τους Έλληνες όλου του κόσμου. Ο απόδημος Ελληνισμός είναι ένα σημαντικό κομμάτι της χώρας και είναι ο πρεσβευτής του ελληνικού πολιτισμού, της γλώσσας μας, της ιστορίας μας.</p>
          <p>Το σχέδιο νόμου, που συζητάμε σήμερα συμβάλλει στα παραπάνω μέσω του νέου Οργανισμού του Υπουργείου Εξωτερικών για την αναβάθμιση της δημόσιας διπλωματίας και της περαιτέρω αξιοποίησης του απόδημου Ελληνισμού.</p>
          <p>Η Κυβέρνηση της Νέας Δημοκρατίας, η Κυβέρνηση του Κυριάκου Μητσοτάκη, ασκεί με υπευθυνότητα και επιτυχία την εξωτερική μας πολιτική και αυτό, κυρίες και κύριοι συνάδελφοι, φάνηκε ήδη με την ψήφιση της επέκτασης στα δώδεκα μίλια. Έτσι και σήμερα καλούμαστε να ψηφίσουμε μία σημαντική μεταρρύθμιση για τις διεθνείς σχέσεις και την εξωστρέφεια.</p>
          <p>Έχουμε στο σημερινό νομοσχέδιο για πρώτη φορά –και εδώ αξίζουν πολλά συγχαρητήρια στον Υπουργό των Εξωτερικών- την έννοια της οικονομικής διπλωματίας. Αυτό απουσίαζε μέχρι σήμερα. Και σας μιλώ από το Βήμα αυτό όχι μόνο ως Βουλευτής του ελληνικού Κοινοβουλίου, αλλά και ως οικονομολόγος. Στις μέρες μας για όλες τις ανεπτυγμένες χώρες η οικονομική διπλωματία αποτελεί το βασικότερο κομμάτι των διεθνών σχέσεων και της εξωτερικής πολιτικής. Στη χώρα μας, δυστυχώς, δεν υπήρχε.</p>
          <p>Το σημερινό σχέδιο νόμου θα συμβάλλει ουσιαστικά στον εκσυγχρονισμό της οργάνωσης και της λειτουργίας του Υπουργείου Εξωτερικών και των υπηρεσιών του. Φυσικά και έπρεπε να προχωρήσουμε σε νέο Οργανισμό στο Υπουργείο Εξωτερικών. Όλοι συμφωνήσαμε, άλλωστε, σε αυτό. Ο προηγούμενος, μάλιστα, οργανισμός –και αυτό πρέπει να σημειωθεί- είχε θεσπιστεί το 2007 επί ημερών Ντόρας Μπακογιάννη. Είναι μία πολύ δύσκολη και χρονοβόρα διαδικασία και το αποτέλεσμά της είναι το σημερινό πολύ αναλυτικό -η αλήθεια είναι- σχέδιο νόμου.</p>
          <p>Με το σημερινό σχέδιο νόμου το Υπουργείο αποκτά ένα σύγχρονο οργανωτικό σχήμα που θα αξιοποιεί με τον καλύτερο τρόπο το ανθρώπινο δυναμικό, ενώ παράλληλα θα φέρει μείωση του λειτουργικού κόστους. Φέρνουμε απλοποίηση και ψηφιοποίηση των υπηρεσιών. Σε αυτό εντάσσεται και η κατάργηση της Μεταφραστικής Υπηρεσίας, που αποτελούσε έναν διαχρονικό πυλώνα γραφειοκρατίας. Μετά τη συμβολική κατάργηση του φαξ στις δημόσιες υπηρεσίες καταργείται και η Μεταφραστική Υπηρεσία, που όσοι είχαν την τύχη να τη χρειαστούν γνώριζαν ότι σήμαινε ταλαιπωρία και καθυστέρηση.</p>
          <p>Περαιτέρω έχουμε νέο τρόπο αξιολόγησης του προσωπικού, αναδιοργάνωση της Διπλωματικής Ακαδημίας, δημιουργία Κέντρου Σχεδιασμού Εξωτερικής Πολιτικής -το λεγόμενο ΚΕΣΕΠ- την επαναλειτουργία του Συμβουλίου Απόδημου Ελληνισμού.</p>
          <p>Όπως τόνισαν όλοι οι συνομιλητές σε αυτή την Αίθουσα, το σημερινό νομοθέτημα ενσωματώνει τον απόδημο Ελληνισμό στον πυρήνα του Υπουργείου και αναδεικνύει τον σημαντικό ρόλο του.</p>
          <p>Και επειδή ο συνάδελφος, ο ειδικός αγορητής από τον ΣΥΡΙΖΑ, έκανε λόγο για υποβάθμιση της Γενικής Γραμματείας Απόδημου Ελληνισμού, επειδή θεσπίζουμε τη νέα Γενική Γραμματεία Απόδημου Ελληνισμού και Δημόσιας Διπλωματίας μέσω της συγχώνευσης των δύο γραμματειών, επιτρέψτε μου να θυμηθούμε άλλες εποχές επί κυβερνήσεως ΣΥΡΙΖΑ, όταν τότε Υφυπουργός για τον απόδημο Ελληνισμό της κυβέρνησης ΣΥΡΙΖΑ αναδείχθηκε πρωταθλητής στα ταξίδια. Ποιος μπορεί να ξεχάσει φωτογραφίες του τότε Υφυπουργού από τη Μελβούρνη, Μοζαμβίκη, Κονγκό, Ακτή Ελεφαντοστού; Τόσα ταξίδια, πραγματικά, θα τα ζήλευε και ο πιο επιτυχημένος επαγγελματίας ταξιδιωτικής τηλεοπτικής εκπομπής. Οπότε, καλό θα ήταν να προσέχουμε όταν μιλάμε για υποβάθμιση κάποιου θεσμού.</p>
          <p>Άλλωστε, ο συνάδελφος από τον ΣΥΡΙΖΑ αναφέρθηκε στα θετικά του σημερινού νομοσχεδίου και εξέφρασε -και αυτό είναι πολύ θετικό- την ικανοποίησή του πως η Κυβέρνηση της Νέας Δημοκρατίας υιοθέτησε και αρκετές από τις ρυθμίσεις του τότε νομοσχεδίου.</p>
          <p>Να πούμε και για τη γενική συνέλευση του ΣΑΕ, του Συμβουλίου Απόδημου Ελληνισμού, το «Κοινόν», που θα έχει την έδρα στη Θεσσαλονίκη.</p>
          <p>Συστήνεται, επίσης, Γραφείο Αμυντικής Διπλωματίας, που θα είναι η δομή συντονισμού ανάμεσα σε δύο σημαντικά Υπουργεία, στο Υπουργείο Εξωτερικών και στο Υπουργείο Εθνικής Άμυνας.</p>
          <p>Τόνισα και στην αρχή, όπως και όλοι οι συνάδελφοι, την πολύ σημαντική τομή που είναι η ένταξη της οικονομικής διπλωματίας. Έχουμε για τον σκοπό αυτό τη νέα δομή του ΥΠΕΞ, τη Γενική Γραμματεία Διεθνών Σχέσεων και Εξωστρέφειας, η οποία βρίσκεται στον πυρήνα της λειτουργίας του Υπουργείου και θα αποτελεί από εδώ και πέρα αναπόσπαστο κομμάτι της εξωτερικής πολιτικής. Υπάγονται σε αυτήν, επίσης, η Ελληνική Εταιρεία Επενδύσεων και Εξωτερικού Εμπορίου και ο Οργανισμός Ασφάλισης Εξαγωγικών Πιστώσεων για την υποβοήθηση και την υλοποίηση του έργου της.</p>
          <p>Θα αναφερθώ, τέλος, κύριε Πρόεδρε και στις ρυθμίσεις για τους υπαλλήλους, που μεταφέρονται από το πρώην Υπουργείο Οικονομίας και Ανάπτυξης, με τις οποίες λαμβάνεται μέριμνα για την ομαλή ένταξή τους στο ΥΠΕΞ, σύμφωνα με τα τυπικά τους προσόντα και την εμπειρία τους, αλλά και στη δυνατότητα επιλογής, που δίδεται σε αυτούς τους υπαλλήλους από το συγκεκριμένο σχέδιο νόμου. Και πραγματικά αξίζουν συγχαρητήρια και σε όσους συντέλεσαν στο σημερινό σχέδιο νόμου.</p>
        </speech>
        <scene>(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)</scene>
        <speech by="athanasios_mpouras" eId="debate_2021-02-26_speech_254">
          <from>Αθανάσιος Μπούρας</from>
          <p>Και εμείς ευχαριστούμε.</p>
          <p>Τον λόγο έχει, αφού ετοιμαστεί το Βήμα υγειονομικά, ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Θανάσης Παφίλης.</p>
          <p>Ορίστε, κύριε Παφίλη, έχετε τον λόγο.</p>
        </speech>
        <speech by="athanasios_pafilis" eId="debate_2021-02-26_speech_255">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Συζητάμε ένα νομοσχέδιο που ρυθμίζει, ασχολείται με την ανασυγκρότηση και τη λειτουργία του Υπουργείου Εξωτερικών.</p>
          <p>Εδώ θέλουμε να θέσουμε ένα ερώτημα, το πρώτο ερώτημα: Οι αλλαγές που γίνονται για ποιον λόγο γίνονται; Για να εξυπηρετηθεί πιο αποτελεσματικά η ασκούμενη εξωτερική πολιτική. Σε αυτό, στο ποια είναι η εξωτερική πολιτική, δεν έχουμε καμμία αντιπαράθεση. Είσαστε όλοι μαζί και μόνοι μας από την άλλη πλευρά. Δηλαδή, πλέον είναι τόσο φανερή σε αυτόν τον τομέα η στρατηγική σύμπλευση όλων των άλλων κομμάτων, η ταύτιση δηλαδή της στρατηγικής, που η αντιπαράθεση γίνεται στα επιμέρους που, βεβαίως, έχουν μια σημασία, αλλά που δεν αλλάζουν και την ουσία.</p>
          <p>Και λέτε –και ο ΣΥΡΙΖΑ και το Κίνημα Αλλαγής, δεν ξέρω για τους υπόλοιπους- «έχουμε έλλειψη εθνικής στρατηγικής». Μα καλά, τι λέτε; Κοροϊδεύετε τον κόσμο; Είστε με τους Αμερικάνους, ναι ή όχι; Όλοι είστε! Είστε με το ΝΑΤΟ, ναι ή όχι; Είστε! Εξωτερική πολιτική είναι και αυτή και μάλιστα, έγινε καλή, όπως είπε και ο κ. Κατρούγκαλος, από δολοφόνοι των λαών έγιναν σήμερα περιστέρια σαν τα χθεσινά που έπεσαν στη Συρία. Είστε με την Ευρωπαϊκή Ένωση, ναι ή όχι, που ήταν ο λάκκος των λεόντων και τα λοιπά; Είσαστε. Αυτά είναι καθοριστικά.</p>
          <p>Για να πάω και στην οικονομία, δεν έχω ώρα για να μιλήσω και για την οικονομία, αλλά και για την οικονομία το ίδιο. Ακολουθείτε πιστά όλα τα κόμματα το δόγμα ότι η κινητήριος δύναμη της ανάπτυξης είναι τα μονοπώλια, είναι η ιδιωτική πρωτοβουλία που τη λέτε κομψά ορισμένοι «υγιής ή άρρωστη». Κανένας δεν λέει για άρρωστη πάντως. Επομένως, υπάρχει μία ταύτιση και στην εξωτερική πολιτική.</p>
          <p>Δεύτερο ερώτημα, που θέλουμε να βάλουμε: Μπορεί να διαχωριστεί η εξωτερική πολιτική από την εσωτερική; Γιατί το επιχείρημα, που προβάλλετε είναι ότι η εξωτερική πολιτική είναι κάτι άλλο, δεν έχει σχέση με την εσωτερική πολιτική, άρα, το συμπέρασμα είναι ότι πρέπει να ομονοούμε, να έχουμε όλοι ενότητα, να είμαστε ενωμένοι. Είναι έτσι; Είναι η εξωτερική πολιτική διαφορετική από την οικονομική πολιτική και άλλη πολιτική; Όταν οι κυβερνήσεις και κόμματα τσακίζουν τον λαό τους, το κάνουν και για τους άλλους λαούς, γιατί αυτό έχει γίνει όλα αυτά τα χρόνια και μέσα στο καπιταλιστικό σύστημα, για να μιλήσω και πιο συγκεκριμένα.</p>
          <p>Επομένως, εμείς λέμε ότι είναι ενιαία, υπηρετεί ταξικά συμφέροντα. Εδώ δεν μιλάει κανένας για αυτά. Και η εξωτερική πολιτική.</p>
          <p>Επομένως, δεν διαχωρίζεται. Δεν ταυτίζονται, κυρίες και κύριοι, τα συμφέροντα αυτών, που παράγουν τον πλούτο -και είναι η εργατική τάξη, οι εργαζόμενοι, τα λαϊκά στρώματα- με αυτών που τον λυμαίνονται. Είναι ενιαία η χώρα βεβαίως, αλλά σε αυτή τη χώρα υπάρχουν δύο ειδών βασικά, μπορεί και κάποιοι μικροενδιάμεσοι. Είναι αυτοί που περιγράψαμε προηγούμενα.</p>
          <p>Έχουμε άδικο, όταν λέμε ότι δεν μπορεί να υπάρχει συναίνεση και ομοψυχία; Ας πούμε μερικά παραδείγματα και ας καλέσουμε όσους μας βλέπουν και μας διαβάζουν να σκεφτούν μαζί μας.</p>
          <p>Ας θυμηθούμε παλαιότερα, εννοώ 1996, 1997 μέχρι το 2004 που ήταν η περίοδος της μεγάλης ανάπτυξης, 8%. Τι έλεγαν τότε οι κυβερνήσεις ΠΑΣΟΚ και Νέας Δημοκρατίας; Εθνική ομοψυχία, μη διεκδικείτε για να αναπτυχθεί η χώρα και να ζήσουμε κι εμείς καλά και αυτοί καλύτερα. Βέβαια, στην πραγματικότητα συνέβη το δεύτερο. Θησαύρισαν οι επιχειρηματικοί όμιλοι και οι εργαζόμενοι πήραν, αν πήραν, μερικά ψίχουλα.</p>
          <p>Το δεύτερο παράδειγμα για να σκεφτεί ο κόσμος είναι η οικονομική καπιταλιστική κρίση, που ξεκίνησε από το 2009 μέχρι όσο κράτησε. Τι είπαν όλες, μα όλες οι κυβερνήσεις; Ότι εδώ πρέπει να είμαστε όλοι μαζί ενωμένοι για να ξεπεράσουμε την κρίση, ότι πρέπει όλοι να μη μιλάμε, γιατί η Ελλάδα βρίσκεται σε μια δύσκολη στιγμή κ.λπ., κ.λπ.. Τα ξέρουμε τώρα, εθνική ομοψυχία! Ποιο ήταν το αποτέλεσμα; Οι εργαζόμενοι και τα λαϊκά στρώματα να τσακιστούν να πληρώσουν -πλήρωσαν την ανάπτυξη, πλήρωσαν και την κρίση- και οι άλλοι, οι επιχειρηματικοί όμιλοι, τίποτα. Και όχι μόνο αυτό, αλλά ορισμένοι αύξησαν και τα κέρδη τους.</p>
          <p>Τι σήμαινε, λοιπόν, τότε και τι σημαίνει σήμερα η εθνική ομοψυχία; Υποταγή στα συμφέροντα των κεφαλαιοκρατών, αυτών που κατέχουν τον πλούτο. Αυτό σήμαινε! Αυτό καλούσαν όλες, μα όλες οι κυβερνήσεις.</p>
          <p>Τρίτο θέμα. Και στην περίοδο της αναιμικής ανάπτυξης είχαμε πάλι τα ίδια. Μη μιλάτε, γιατί τώρα που περάσαμε την κρίση, πάμε στην ανάπτυξη, άρα κεφαλή δεξιά και βήμα χήνας, τα κεφάλια κάτω. Όμως, δόθηκε απίστευτο χρήμα από τις κυβερνήσεις σας, και της Νέας Δημοκρατίας σήμερα και του ΣΥΡΙΖΑ παλιά, στους επιχειρηματικούς ομίλους, ενώ οι εργαζόμενοι δεν πήραν τίποτα.</p>
          <p>Σήμερα έχουμε υγειονομική κρίση, η οποία είναι νέα οικονομική κρίση. Και εδώ πάλι τα ίδια. Ο κορωνοϊός δεν ξεχωρίζει τάξεις, άρα είμαστε όλοι μαζί στο ίδιο καράβι, να το ξεπεράσουμε. Μόνο που ακόμα και στην πανδημία -και εδώ φαίνεται η βρωμιά και η απανθρωπιά του καπιταλιστικού συστήματος παγκόσμια- οι πλούσιοι έγιναν πλουσιότεροι, θησαύρισαν! Για να μην πω παραδείγματα. Και αυτό έγινε και στον τόπο μας, αλλά και γενικότερα. Τα έλεγε το «BLOOMBERG», το δικό σας όργανο που το πιστεύετε. Έλεγε ότι κάποιοι θησαύρισαν και σε αυτήν την περίοδο της πανδημίας, που πεθαίνουν εκατομμύρια άνθρωποι, γιατί τα συστήματα υγείας, γιατί δεν συνεργάζονται, γιατί υπάρχει ανταγωνισμός εταιρειών για τα εμβόλια και για πολλά άλλα γιατί και για όλα αυτά που υπάρχουν. Τα κέρδη τους, λέει, έχουν φτάσει σε αστρονομικά επίπεδα. Επίσης, λέει ότι αυτή είναι η μεγαλύτερη διαφορά ανάμεσα στον πλούτο και τη φτώχεια τον τελευταίο μισό αιώνα. Δεν τα λέει η Κεντρική Επιτροπή του ΚΚΕ, τα γράφει το ίδιο το «BLOOMBERG»!</p>
          <p>Επομένως, μπορεί κάποιος να πει «Καλά, εντάξει, αυτά συμβαίνουν, τα ξέρουμε, αυτός είναι ο κόσμος». Βέβαια, υπάρχουν δύο ειδών άνθρωποι, αυτοί που υπηρετούν τη βαρβαρότητα και αυτοί που πάνε να την ανατρέψουν και να την αλλάξουν. Έτσι ήταν όλη η ιστορία της ανθρωπότητας. Και στο δουλοκτητικό σύστημα βγήκε ο Σπάρτακος και ξεκίνησε. Και το φεουδαρχικό σύστημα μετά ανατράπηκε από τη Γαλλική Επανάσταση που ήταν αστική και έφερε τον καπιταλισμό. Έτσι κινείται η ιστορία, όχι αυτή είναι η πραγματικότητα, άρα σκύβουμε το κεφάλι. Και αυτό το λέω για να απαντήσω σε πιθανά σχόλια.</p>
          <p>Όμως, εδώ, λέει, είναι άλλο πράγμα. Εντάξει τα οικονομικά, εντάξει είναι, εδώ πρέπει να ενωθούμε όλοι μαζί. Αλήθεια, για ποιο πράγμα; Γιατί μπήκαμε στο ΝΑΤΟ; Για να υπερασπιστούν τα σύνορά μας; Ποιος απειλεί τα σύνορά μας; Σύμμαχος, η Τουρκία. Μαζί σχεδιάζουμε τους πολέμους του ΝΑΤΟ, εννοώ η Ελλάδα, και ταυτόχρονα έχουμε σύμμαχο τον μεγαλύτερο εχθρό. Γιατί όλες οι αποστολές στο εξωτερικό; Είναι ντροπή και μόνο που το λέτε.</p>
          <p>Παρά την εκτίμηση που σας έχω, κύριε Αμανατίδη, είναι δυνατόν να λέτε ότι μετατράπηκε η Ελλάδα σε χώρα ειρήνης και φιλίας και είκοσι επτά βάσεις; Πόσες έχει, Νίκο; Έχω χάσει τον λογαριασμό. Που η Νέα Δημοκρατία βασισμένη και σε αυτά λέει «όλες οι υποδομές, οι στρατιωτικές και οι πολιτικές, στα χέρια των Αμερικανών». Αυτή είναι φιλειρηνική χώρα ή στρατόπεδο επιθετικό; Τέτοιο είναι. Στρατόπεδο επιθετικό.</p>
          <p>Για πέστε μας τώρα, αφού είναι τόσο καλή η Ελλάδα, γιατί συμμετέχουμε στην άσκηση DEFENDER 2021; Τι είναι η άσκηση; Είναι πρόβα πολέμου κατά της Ρωσίας. Εμείς έχουμε προβλήματα με τη Ρωσία σαν χώρα; Έχουμε; Τι έχουμε; Μας απειλεί; Μας απειλεί η Ρωσία;</p>
        </speech>
        <speech by="konstantinos_mpogdanos" eId="debate_2021-02-26_speech_256">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>…(Δεν ακούστηκε)</p>
        </speech>
        <speech by="athanasios_pafilis" eId="debate_2021-02-26_speech_257">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Εμείς δεν είμαστε με τη Ρωσία. Ξεχάστε το!</p>
          <p>Μας απειλεί; Δεν μας απειλεί. Είναι τα σχέδια του ΝΑΤΟ και των μεγάλων πολυεθνικών συνολικά στην αντιπαράθεση ιμπεριαλιστικών δυνάμεων. Μην μιλάτε, γιατί μου δίνετε ευκαιρία και θα πω και άλλα.</p>
          <p>Δεύτερον τι πρόβλημα έχουμε εμείς με το Ιράν; Μας απειλεί; Γιατί πάνε οι Patriot στο Ιράν; Μεγάλοι πατριώτες! Φεύγουν από την άμυνα της χώρας και πάνε στο Ιράν. Λέτε ότι είναι αμυντικό όπλο. Καλά μην μας δουλεύετε τώρα. Ξέρουμε και εμείς. Τι αμυντικό και επιθετικό; Θα αμυνθούν σε τι; Τους δίνει στη Σαουδική Αραβία που είναι «δημοκρατία», κιόλας. Μαυρίλα, φασισμός του κερατά, δεν τολμά να μιλήσει άνθρωπος και τον αποκεφαλίζουν στην πλατεία. Και την θεωρείτε χώρα σύμμαχο!</p>
        </speech>
        <speech by="konstantinos_mpogdanos" eId="debate_2021-02-26_speech_258">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>Έχει το Ιράν δημοκρατία;</p>
        </speech>
        <speech by="athanasios_pafilis" eId="debate_2021-02-26_speech_259">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Τα ίδια και με το Ισραήλ και όλα τα υπόλοιπα. Αν σας τρώει, μην ξύνεστε στη γκλίτσα του τσοπάνη. Θα πω και χειρότερα!</p>
        </speech>
        <speech by="konstantinos_mpogdanos" eId="debate_2021-02-26_speech_260">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>…(Δεν ακούστηκε)</p>
        </speech>
        <speech by="athanasios_mpouras" eId="debate_2021-02-26_speech_261">
          <from>Αθανάσιος Μπούρας</from>
          <p>Μην διακόπτετε!</p>
        </speech>
        <speech by="athanasios_pafilis" eId="debate_2021-02-26_speech_262">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Εμείς δεν συμφωνούμε ούτε με το καθεστώς του Ιράν ούτε με τίποτα. Εσείς, όμως, ευλογείτε το καθεστώς της Σαουδικής Αραβίας και του στέλνετε και όπλα, για να χτυπήσει έναν άλλο λαό. Το τι θα κάνει ο λαός στο Ιράν και οποιοδήποτε άλλος λαός είναι δικός του λογαριασμός. Δεν υπάρχουν αυτοί, που δίνουν λύσεις σε προβλήματα που έχουν.</p>
          <p>Επομένως, αυτά όλα δεν γίνονται τυχαία ούτε είναι επειδή υποχρεωνόμαστε. Γίνονται γιατί εξυπηρετούν όχι την πατρίδα γενικά και αφηρημένα. Εξυπηρετούν αυτούς, που έχουν και κατέχουν τον πλούτο. Ως προς το θέμα της υπεράσπισης της πατρίδας, είναι γνωστή η θέση του ΚΚΕ. Ούτε βήμα πίσω, αλλά ούτε και μπροστά. Είναι γνωστή η θέση του ΚΚΕ που λέει απεμπλοκή από όλα αυτά τα σχέδια, που υπηρετούν τα συμφέροντα και του ελληνικού κεφαλαίου και φυσικά και των Αμερικάνων.</p>
          <p>Και να ξεκαθαρίσουμε και κάτι. Εμείς είμαστε εναντίον και απέναντι με αυτούς, που σέρνουν την ανθρωπότητα στο αίμα, στη φτώχεια, στην καταστροφή στη δυστυχία. Μιλάτε όλοι για αναταραχές στην περιοχή. Τι αναταραχές; Είναι επεμβάσεις του ιμπεριαλισμού, που θέλει να βάλει στο χέρι τις αγορές, που θέλει να βάλει χέρι στους δρόμους μεταφοράς των πετρελαίων, που θέλει να κυριαρχήσει γεωστρατηγικά στον ανταγωνισμό που έχει με τη Ρωσία και με την Κίνα.</p>
          <p>Εμείς είμαστε, λοιπόν, με τον λαό και θέλουμε λαϊκή ενότητα και όχι την ψεύτικη, αυτή που προβάλλεται σαν εθνική. Ενότητα του λαού, για να υπερασπίσει τα δικά του συμφέροντα και να μη χύσει το αίμα του για να κερδίσουν οι πετρελαιάδες, οι εφοπλιστές, να κερδίσουν οι μεγάλοι επιχειρηματικοί όμιλοι, που βρίσκονται -ελληνικοί εννοώ- που έχουν τεράστια συμφέροντα.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="athanasios_mpouras" eId="debate_2021-02-26_speech_263">
          <from>Αθανάσιος Μπούρας</from>
          <p>Έρχεται ο Υπουργός.</p>
        </speech>
        <speech by="athanasios_pafilis" eId="debate_2021-02-26_speech_264">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Κύριε Πρόεδρε, θα πάρω και τη δευτερολογία μου. Έχω ακόμα έξι λεπτά. Θα τα πάω γρήγορα.</p>
          <p>Το ερώτημα είναι τι σημαίνει εξωτερική πολιτική στον οικονομικό τομέα και ποιον εξυπηρετεί. Αυτό είναι το ερώτημα. Είναι για όλους τους Έλληνες; Όχι, είναι για τους επιχειρηματικούς ομίλους. Ένα είναι αυτό.</p>
          <p>Δεύτερον, η δέσμευση της χώρας από την πολιτική της Ευρωπαϊκής Ένωσης. Παράδειγμα: κυρώσεις στη Ρωσία και σε άλλες χώρες που πηγάζουν από πολιτικά κυρίως ζητήματα. Κυρώσεις στην Τουρκία δεν βάζουν, αλλά βάζουν στη Ρωσία για το τάδε. Εμείς δεν υποστηρίζουμε τη Ρωσία. Καπιταλιστική και σκληρή χώρα είναι. Όμως, ρωτάμε εσάς όλους, αλήθεια γιατί εμείς θα πρέπει να τις ακολουθήσουμε και να μην πουλάνε τα προϊόντα και να τα πετάνε ή να πηγαίνουν μέσω Τουρκίας οι Έλληνες παραγωγοί; Τι είναι αυτό. Τι πολιτική είναι αυτή; Πατριωτική είναι; Όχι. Όχι δεν είναι.</p>
          <p>Λέτε ότι έχουμε εξωτερική πολιτική πολύπλευρη κ.λπ.. Αυτό είναι ένα μεγάλο ψέμα. Μονόπλευρη έχετε. Ταγμένοι στους Αμερικάνους, στο ΝΑΤΟ κ.λπ. και με τα μεγάλα οικονομικά συμφέροντα. Έχουμε αμοιβαία επωφελείς σχέσεις; Από πού καθορίζονται. Καθορίζονται όλες οι εξωτερικές σχέσεις, μα όλες -ας βάλουμε και μια μικρή εξαίρεση, που δεν έχει σημασία- από τα συμφέροντα των μονοπωλιακών και επιχειρηματικών ομίλων.</p>
          <p>Και να σας πω κάτι; Όταν στείλαμε στρατό στο Κόσοβο και πέθαναν δεκαεννέα φαντάροι από λευχαιμία, γιατί είχαν βομβαρδίσει ανθρωπιστές φονιάδες Αμερικάνοι από τα απεμπλουτισμένο ουράνιο, είχε ξεσηκωθεί ο ελληνικός λαός να γυρίσουν πίσω. Βγαίνει ένα άρθρο και μάλιστα στην «ΕΛΕΥΘΕΡΟΤΥΠΙΑ», που έλεγε το εξής: «Αν θέλουμε να υπερασπίσουμε τη διείσδυση» που ήταν η πολιτική Σημίτη στα Βαλκάνια που πήγαινες σε πόλεις των Βαλκανίων και στη Γιουγκοσλαβία μετά τον πόλεμο και νόμιζες ότι είσαι στο Σύνταγμα, γιατί όλες οι τράπεζες ήταν γύρω - γύρω «πρέπει να κάνουμε και θυσίες και πρέπει να στείλουμε και στρατό». Όταν πήγε η φρεγάτα στη Λιβύη, ο Υπουργός Εξωτερικών τότε -δεν θέλω να πω ονόματα, αλλά θα το πω, ήμασταν και συμφοιτητές- ο Βενιζέλος, τον ρωτήσαμε: Καλά τι θέλει η φρεγάτα εκεί; Τι έχουμε εμείς με τη Λιβύη να μοιράσουμε. Λέει: Πρέπει να προστατέψουμε τα συμφέροντα των ελληνικών επιχειρήσεων. Πάμπτωχοι όλοι όσοι δούλευαν.</p>
          <p>Τρίτο παράδειγμα: Εμβόλια. Για εξηγήστε στον λαό που αγωνιά και που πεθαίνει γιατί η Ελλάδα δεν πρέπει να πάρει όλα τα εμβόλια που είναι εγκεκριμένα και είναι και αποτελεσματικά και έχει κολλήσει μέσα στο ευρωπαϊκό πλαίσιο, με συμφωνίες αδιαφανείς, με μη τήρηση από τις πολυεθνικές των συμβολαίων, που έχουν αποκτήσει; Και εδώ δεν μιλάει κανένας. Εκεί κολλημένοι. Γιατί; Για να υπερασπίσει τα συμφέροντα αυτών των πολυεθνικών. Πια πολυδιάστατη;</p>
          <p>Δεύτερο ζήτημα: αλληλεγγύη. Ευαίσθητο θέμα. Είναι ο δούρειος ίππος του ιμπεριαλισμού. Γιατί; Αλληλεγγύη τι σημαίνει; Σημαίνει βοήθεια και στήριξη λαών που υποφέρουν. Και τίθεται το ερώτημα: Από τι υποφέρουν ιδιαίτερα οι λαοί του πρώην ονομαζόμενου τρίτου κόσμου; Γιατί; Η μοίρα τους το είχε; Ποιος τους επιτίθεται; Πρώτον, φτώχεια. Γιατί; Διότι έχουν καταληστευτεί από τις πολυεθνικές και το μεγάλο κεφάλαιο και το ντόπιο που αναπτύσσεται. Δεύτερον, πόλεμοι. Ποιος τους κάνει αυτούς τους πολέμους; Τι λέτε εδώ και κλαψουρίζετε; Από τη μία στηρίζετε τους πολέμους και από την άλλη παριστάνετε να είμαστε αλληλέγγυοι στους διάφορους λαούς.</p>
          <p>Αυτή η αλληλεγγύη θυμίζει όπως παλιά που οι βασιλιάδες σφάζανε και οι βασίλισσες πήγαιναν την άλλη μέρα και μοίραζαν καραμέλες στα ορφανά. Τώρα είναι πιο εκσυγχρονισμένοι. Βομβαρδίζουν, ισοπεδώνουν όλες τις χώρες και μετά έρχονται ως φαρισαίοι υποκριτές να πάνε να τις στηρίξουν, δήθεν και αυτό γίνεται με όρους. Θα πω παρακάτω και για αυτά τα θέματα. Με ποιους όρους; Για να υποτάξουν στα δικά τους τα συμφέροντα.</p>
          <p>Τρίτο θέμα: αναπτυξιακή βοήθεια, αναπτυξιακά κονδύλια. Σας λέω ότι από το 1996 -δεν είναι θέμα προσωπικό, αλλά είναι θέμα εμπειρίας του κόμματός μας- είμαι γενικός γραμματέας στο Παγκόσμιο Συμβούλιο Ειρήνης και έχω γυρίσει πάνω από εκατό χώρες. Έκανα και στο Ευρωκοινοβούλιο. Δεν τα λέω σαν προσωπική μαρτυρία, αλλά για να στηρίξω αυτά που θα πω. Ποια αναπτυξιακή βοήθεια, μωρέ, λέτε και ποια αναπτυξιακά κονδύλια; Υπάρχει η τριπλέτα: αναπτυξιακή βοήθεια, αναπτυξιακά κονδύλια, ΜΚΟ.</p>
          <p>Βέβαια, πρέπει να ξέρει ο λαός ότι όλα αυτά είναι από το αίμα του και τον ιδρώτα του που δήθεν είναι δωρεές. Με τι όρους δίνονται; Πρώτον, όρους σκληρούς για να αλλάξουν τις χώρες και να τις «βάλουν στο χέρι». Ιδιωτικοποιήσεις, παραδείγματος χάριν, μεταρρυθμίσεις. Μεταρρυθμίσεις τι εννοούμε; Εργασιακές σχέσεις ζούγκλας. Ο ΟΟΣΑ, για παράδειγμα, η Ευρωπαϊκή Ένωση, αλλαγή διακυβέρνησης και ό,τι θέλετε.</p>
          <p>Δεύτερον, πού κατευθύνονται; Κατευθύνονται στην στήριξη των δικών τους ομίλων. Υπάρχουν στοιχεία και για την Ελλάδα, σε σχέση με την Ευρωπαϊκή Ένωση. Εδώ, όμως, μιλάμε για κάτι διαφορετικό, τα περιβόητα αναπτυξιακά και το ποιες εταιρείες τα πήραν σε σημείο που έλεγαν «όχι, εμείς» και ότι άλλοι χρηματοδοτούν τις δικές τους εταιρείες.</p>
          <p>Άρα, η αναπτυξιακή βοήθεια και τα κονδύλια, όλα αυτά έχουν έναν στόχο: Να στηρίξουν και την ντόπια αστική τάξη και, κυρίως, να στηρίξουν τα δικά τους συμφέροντα.</p>
          <p>Μη κυβερνητικές οργανώσεις: Υπάρχουν εξαιρέσεις -για να είμαστε καθαροί- και άνθρωποι αγνοί. Υπάρχουν ορισμένες, που ξεκινούν από καλή πρόθεση κ.λπ.. Όμως, η σκέψη και η δημιουργία -σατανική, θα έλεγε κανείς- των ΜΚΟ ήταν να λέγονται ΜΚΟ. Όμως, λέγονται «ΚΟ», δηλαδή, κυβερνητικές οργανώσεις. Και ο λόγος είναι πολύ απλός: Οικονομικά εξαρτώνται απ’ όλες τις κυβερνήσεις και από την Ευρωπαϊκή Ένωση.</p>
          <p>Επομένως, πέρα από εξαιρέσεις ανθρώπων, ο ρόλος τους ήταν από άλλη πλευρά, πρώτον, να διαλύσουν το παραδοσιακό κίνημα, όπως και τα κοινωνικά φόρουμ. Αυτόν τον ρόλο έπαιξαν. Πού είναι αλήθεια όλοι αυτοί οι ηγέτες των ΜΚΟ και των κοινωνικών φόρουμ; Είναι στα Υπουργεία Εξωτερικών σύμβουλοι, αυτοί οι μεγάλοι που προσκυνούσατε όλοι και μας λέγατε ότι εμείς δεν βλέπουμε τη νέα πραγματικότητα.</p>
          <p>Οι ΜΚΟ, λοιπόν, είναι προώθηση της πολιτικής με άλλον τρόπο και των συμφερόντων και της Ευρωπαϊκής Ένωσης και του ιμπεριαλισμού. Να σας πω παραδείγματα: δεκαεπτά ΜΚΟ στη Γιουγκοσλαβία πιάστηκαν -και δεν διαμαρτυρήθηκε κανένας- για κατασκοπία. Άλλο παράδειγμα: Ήταν ΜΚΟ για να μελετήσει το πέρασμα των πουλιών. Τι έκαναν; Κλίκαραν στα βουνά, πού είναι οι αμυντικές θέσεις της Γιουγκοσλαβίας. Ήταν δεκαεπτά. Τους ξήλωσαν τότε και δεν διαμαρτυρήθηκε κανένας. Να πούμε τώρα για χρηματοδότηση αντιφρονούντων; Έπιασαν τον άλλον, τον μεγάλο δημοκράτη, για τη Συρία με μισό εκατομμύριο. Και μετά βγήκε η Ευρωπαϊκή Ένωση και μαζί και η GUE, πλην ΚΚΕ και κάποιων άλλων κομμάτων, για να τον στηρίξει, ότι θέλει να φέρει τη δημοκρατία; Υπάρχουν και πάρα πολλά άλλα πράγματα.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="athanasios_mpouras" eId="debate_2021-02-26_speech_265">
          <from>Αθανάσιος Μπούρας</from>
          <p>Κύριε Παφίλη, ολοκληρώστε. Είπατε να πάρετε τον χρόνο της δευτερολογίας, της τριτολογίας, της τεταρτολογίας. Δεν γίνεται.</p>
        </speech>
        <speech by="athanasios_pafilis" eId="debate_2021-02-26_speech_266">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Τελείωσα σε ένα λεπτό.</p>
        </speech>
        <speech by="athanasios_mpouras" eId="debate_2021-02-26_speech_267">
          <from>Αθανάσιος Μπούρας</from>
          <p>Κάνατε μία γενικευμένη συζήτηση. Τώρα, έχουμε νομοθετικό έργο. Σας παρακαλώ.</p>
        </speech>
        <speech by="athanasios_pafilis" eId="debate_2021-02-26_speech_268">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Δεν είναι γενικευμένη.</p>
        </speech>
        <speech by="athanasios_mpouras" eId="debate_2021-02-26_speech_269">
          <from>Αθανάσιος Μπούρας</from>
          <p>Κλείστε, κύριε Παφίλη.</p>
        </speech>
        <speech by="athanasios_pafilis" eId="debate_2021-02-26_speech_270">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Όλα συνδυάζονται. Αυτό θα το κρίνω εγώ.</p>
        </speech>
        <speech by="athanasios_mpouras" eId="debate_2021-02-26_speech_271">
          <from>Αθανάσιος Μπούρας</from>
          <p>Όχι, εγώ θα το κρίνω.</p>
        </speech>
        <speech by="athanasios_pafilis" eId="debate_2021-02-26_speech_272">
          <from>ΑΘΑΝΑΣΙΟΣ ΠΑΦΙΛΗΣ</from>
          <p>Λέω στο εάν είναι γενικευμένη.</p>
          <p>Λέω το εξής: Εμείς δεν αδιαφορούμε για τα προβλήματα των εργαζομένων. Το αντίθετο. Κι επειδή ο Νίκος Παπαναστάσης το είπε και ξαναειπώθηκαν, στηρίζουμε γενικά τα περισσότερα αιτήματα των εργαζομένων, που έχουν να κάνουν με τη μείωση των οργανικών θέσεων, με την ασφαλιστική κάλυψη, την αξιολόγηση.</p>
          <p>Θα σας πω κάτι: Μας έστειλαν ένα σημείωμα, κύριε Δένδια. Με βάση το δευτεροβάθμιο πειθαρχικό συμβούλιο που κάνετε, για να πάει ένας στο Συμβούλιο της Επικρατείας θέλει πέντε χρόνια. Χαίρετε. Έχει καταστραφεί. Αλλάξτε το. Τουλάχιστον, πάρτε ένα τέτοιο μέτρο. Θέλει πέντε χρόνια. Αν θέλετε να σας πω τον υπολογισμό που κάνω.</p>
          <p>Επίσης, για τη Μεταφραστική Υπηρεσία δεν κατάλαβα. Γιατί δεν μπορείτε να έχετε μόνιμους δημόσιους υπαλλήλους, πιστοποιημένους που να μεταφράζουν και πηγαίνετε στην ελεύθερη αγορά; Συνήθως, αυτό κοστίζει περισσότερο από τη μισθοδοσία. Είναι, όμως, για να ταΐζεται η αγορά.</p>
          <p>Μετά απ’ όλα αυτά, βέβαια, αντιλαμβάνεστε ότι καταψηφίζουμε το νομοσχέδιο.</p>
          <p>Ευχαριστώ πολύ, κύριε Πρόεδρε.</p>
        </speech>
        <speech by="athanasios_mpouras" eId="debate_2021-02-26_speech_273">
          <from>Αθανάσιος Μπούρας</from>
          <p>Παρακαλώ, να ετοιμαστεί το Βήμα.</p>
          <p>Τον λόγο έχει ο Βουλευτής του ΣΥΡΙΖΑ - Προοδευτική Συμμαχία, κ. Παναγιώτης Σκουρολιάκος.</p>
        </speech>
        <speech by="panagiotis_skouroliakos" eId="debate_2021-02-26_speech_274">
          <from>ΠΑΝΑΓΙΩΤΗΣ ΣΚΟΥΡΟΛΙΑΚΟΣ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι Βουλευτές, θα μου επιτρέψετε να εστιάσω στο θέμα της Γενικής Γραμματείας Απόδημου Ελληνισμού. Οι σκοποί αυτής της γραμματείας είναι η ανάπτυξη των δεσμών των αποδήμων Ελλήνων με την πατρίδα τους και μεταξύ τους, η διατήρηση της πολιτιστικής τους ταυτότητας στη διασπορά και βεβαίως, η μελέτη και κάθε δυνατή βοήθεια σε προβλήματα επιβίωσης στις χώρες που βρίσκονται εγκατεστημένοι.</p>
          <p>Για την πραγμάτωση των παραπάνω σκοπών, που ανέφερα προηγουμένως, όλα αυτά τα χρόνια, η Γενική Γραμματεία Απόδημου Ελληνισμού διατηρεί επαφές με οργανώσεις και φορείς που έχουν δημιουργήσει οι απόδημοι Έλληνες στις χώρες εγκατάστασής τους, ενώ παράλληλα από το ’85 διοργανώνει συνέδρια, συναντήσεις, πολιτιστικές εκδηλώσεις στο εσωτερικό και στο εξωτερικό.</p>
          <p>Στο πλαίσιο αυτό, σε συνεργασία με άλλα Υπουργεία, όπως το Υπουργείο Παιδείας και το Υπουργείο Πολιτισμού και λοιπά, προωθεί αντίστοιχα προγράμματα ελληνόγλωσσης εκπαίδευσης και ενημέρωσης, επιμορφωτικά και πολιτιστικά, με ιδιαίτερη βαρύτητα για τα παιδιά των μεταναστών. Τέλος, μελετά και προωθεί με συναρμόδιο Υπουργείο διάφορες ευνοϊκές οικονομικές ρυθμίσεις και μέτρα για τους παλιννοστούντες Έλληνες. Το έργο της, λοιπόν, είναι εξαιρετικά σημαντικό.</p>
          <p>Όμως, κατ’ αντιστοιχία, ήρθε από την Κυβέρνηση της Νέας Δημοκρατίας η υποβάθμιση της Γενικής Γραμματείας Απόδημου Ελληνισμού με τη μετατροπή της σε μια απλή διεύθυνση και την υπαγωγή της σε μια γενική γραμματεία με τη δημόσια διπλωματία, τη θρησκευτική και πολιτική διπλωματία και τις προξενικές υποθέσεις.</p>
          <p>Η συγχώνευση αυτή καθιστά αναποτελεσματική και προβληματική την άσκηση πολιτικής, όχι μόνο στο πεδίο του απόδημου Ελληνισμού, αλλά και σε όλα τα άλλα πεδία που προαναφέρθηκαν.</p>
          <p>Κύριε Υπουργέ, δεν μπορείτε να μην λάβετε υπ’ όψιν σας πως όλες σχεδόν οι συλλογικότητες των αποδήμων Ελλήνων αντιμετωπίζουν με αρνητικό τρόπο τη συγχώνευση, υποβάθμιση της Γενικής Γραμματείας του Απόδημου Ελληνισμού.</p>
          <p>Η Γενική Γραμματεία του Απόδημου Ελληνισμού από τη μέρα της ίδρυσής της το ’83 μέχρι σήμερα έχει παίξει καταλυτικό ρόλο στην επικοινωνία και τη στήριξη των ομογενών μας, όπου γης, με τη μητέρα πατρίδα.</p>
          <p>Ειδικότερα, στην περίοδο της διακυβέρνησης του ΣΥΡΙΖΑ, η Γενική Γραμματεία Απόδημου Ελληνισμού αναβαθμίστηκε πλήρως, ώστε μέσω αυτής το Υπουργείο Εξωτερικών να παίζει καταλυτικό ρόλο, με κύριο μέλημα τη στήριξη των απανταχού Ελλήνων. Ακούστηκε προηγουμένως από Βουλευτές της Νέας Δημοκρατίας ότι ο Υπουργός επί ΣΥΡΙΖΑ της Γενικής Γραμματείας Απόδημου Ελληνισμού έκανε ταξίδια έξω. Είναι μια άποψη, ο Υπουργός που ασχολείται με τον απόδημο Ελληνισμό να μην επισκέπτεται τον απόδημο Ελληνισμό. Είναι κι αυτή μια άποψη. Βεβαίως, ο σημερινός Υπουργός της Νέας Δημοκρατίας είναι άτυχος. Δεν μπορεί να κάνει ταξίδια με τον κορωνοϊό.</p>
          <p>Αυτή η κυβερνητική επιλογή σας, λοιπόν, αντικατοπτρίζει και τη λειτουργία της αρμόδιας επιτροπής της Βουλής, την Επιτροπή Ελληνισμού της Διασποράς. Αλήθεια, πού χάθηκε αυτή η επιτροπή; Γιατί δεν συνέρχεται; Γιατί δεν λειτουργεί; Τα έχει λύσει όλα τα προβλήματα των αποδήμων μας; Με την Κυβέρνηση του ΣΥΡΙΖΑ, η Επιτροπή Ελληνισμού της Διασποράς είχε έντονη δράση και επεξεργάστηκε ποικίλα θέματα. Το ενδιαφέρον του κόμματος της Νέας Δημοκρατίας σε αυτήν την επιτροπή ήταν η ψήφος των ομογενών. Όταν ψηφίστηκε ο σχετικός νόμος, θα έλεγε κανείς ότι η εν λόγω επιτροπή αποστρατεύθηκε. Για άλλη μια φορά, αντιμετωπίζετε τους απόδημους μόνο για την ψήφο τους, αδιαφορώντας για τα πραγματικά τους προβλήματα.</p>
          <p>Αναφερθήκατε, κύριε Υπουργέ, στη Γενική Γραμματεία Απόδημου Ελληνισμού, λέγοντας πως δεν λειτουργούσε σωστά. Αυτός ήταν λόγος που την καταργήσατε; Πονάει κεφάλι, κόβει κεφάλι; Ας την κάνετε εσείς λειτουργική.</p>
          <p>Θα ήθελα να πω και δύο κουβέντες για την πολιτιστική διπλωματία. Ποια είναι η πολιτιστική διπλωματία, όσον αφορά τη διασπορά; Ποια πολιτιστική πολιτική έχει το Υπουργείο Εξωτερικών να προωθήσει προς τα έξω; Υπήρχε το Ελληνικό Ίδρυμα Πολιτισμού, το οποίο ανήκε, πολύ σωστά, στο Υπουργείο Εξωτερικών, με έντονη δράση στην αλλοδαπή. Ήταν ένας πολύ καλός μηχανισμός προώθησης της πολιτιστικής διπλωματίας, γιατί αυτή είναι ένα βασικό εργαλείο και το χρειαζόμαστε.</p>
          <p>Αν δεν μπορείτε να κάνετε κάτι άλλο, μπορείτε να αξιοποιήσετε έτοιμο νομοσχέδιο, το οποίο δεν προλάβαμε να φέρουμε προς ψήφιση, για την επαναφορά του Ελληνικού Ιδρύματος Πολιτισμού στο Υπουργείο Εξωτερικών και βέβαια, σε συνεργασία πάντα με το Υπουργείο Πολιτισμού, ώστε να ασκήσετε πολιτιστική διπλωματία.</p>
          <p>Αν η χώρα μας με τον τεράστιο πολιτιστικό της πλούτο, δεν αξιοποιήσει την πολιτιστική διπλωματία για θέματα εθνικού συμφέροντος στις δύσκολες εποχές που διανύουμε, τότε θα έχει κάνει μια ανεπίτρεπτη παράλειψη.</p>
          <p>Ο σύγχρονος ελληνικός πολιτισμός είναι πια διεθνής. Απευθύνεται στους ομογενείς της νεότερης γενιάς, αλλά και σε ένα κοινό σε όλον τον κόσμο. Παραδείγματα έχουμε πολλά και από τον κινηματογράφο και από το θέατρο και από τη μουσική και τα εικαστικά.</p>
          <p>Είπα προηγουμένως παράδειγμα και δεν εννοούμε αυτό, τον απαράδεκτο νόμο που πέρασε η κ. Μενδώνη ότι θα μπορούν οι ελληνικές αρχαιότητες να δανείζονται στο εξωτερικό για πενήντα -ακούσατε- ολόκληρα χρόνια και όχι μόνο σε μουσεία, αλλά -λέει- και σε άλλους χώρους. Φανταστείτε, λοιπόν, τον Ηνίοχο των Δελφών για πενήντα χρόνια σε ένα mall στη Σιγκαπούρη. Μπορεί να γίνει αυτό με τον νόμο της κ. Μενδώνη. Δεν εννοούμε αυτήν την πολιτιστική διπλωματία.</p>
          <p>Δυστυχώς, υπάρχει πολλή πολιτιστική αγραμματοσύνη στην Κυβέρνηση και φαίνεται και με όσα ζούμε σήμερα γύρω από το Υπουργείο Πολιτισμού.</p>
          <p>Ας μην είμαστε εκτός θέματος, όμως, και ας επανέλθουμε λέγοντας πως οι ανάγκες της εξωτερικής πολιτικής της χώρας δεν ικανοποιούνται με τη συρρίκνωση της Γενικής Γραμματείας Απόδημου Ελληνισμού. Αντί να δυναμώσετε τη γραμματεία, αντί να της δώσετε τα κατάλληλα εργαλεία χρησιμοποιώντας την τεχνολογική εξέλιξη, την εξέλιξη των αποδήμων μας εκεί όπου που ζουν, εσείς κάνετε βήματα πίσω. Δραπετεύετε σε συντηρητικές επιλογές, κλειστοφοβικές θα έλεγα, και δεν αντιστοιχίζεστε με τα συμφέροντα της διασποράς.</p>
          <p>Πάρτε πίσω την υποβάθμιση της Γενικής Γραμματείας Απόδημου Ελληνισμού, δώστε της ξανά τη δύναμη και τον ρόλο που της πρέπει και επιστρέψτε το Ελληνικό Ίδρυμα Πολιτισμού στον φυσικό του χώρο, που είναι το Υπουργείο Εξωτερικών.</p>
          <p>Κυρίες και κύριοι της κυβερνητικής πλειοψηφίας, ο χώρος της διασποράς είναι σοβαρή υπόθεση και δεν συγχωρεί λανθασμένες επιλογές σαν αυτές που κάνετε. Αντιλαμβάνεστε, βέβαια, ότι μη μπορώντας να σας ακολουθήσουμε στις λανθασμένες αυτές επιλογές διαφωνούμε κάθετα με το νομοσχέδιο που θα φέρατε προς ψήφιση.</p>
          <p>Σας ευχαριστώ.</p>
        </speech>
        <speech by="athanasios_mpouras" eId="debate_2021-02-26_speech_275">
          <from>Αθανάσιος Μπούρας</from>
          <p>Ευχαριστούμε τον κ. Σκουρολιάκο και για τη συνέπεια στον χρόνο.</p>
          <p>Καλώ τώρα στο Βήμα τον Βουλευτή της Νέας Δημοκρατίας, τον κ. Γιάννη Λοβέρδο.</p>
        </speech>
        <speech by="mixail_loberdos" eId="debate_2021-02-26_speech_276">
          <from>ΜΙΧΑΗΛ ΛΟΒΕΡΔΟΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι Βουλευτές, το νομοσχέδιο που συζητείται σήμερα στην Ολομέλεια της Βουλής -με κάποιες εκπτώσεις, δεν τη βλέπω και πολλή ολομέλεια- είναι ένα σημαντικό νομοσχέδιο που αφορά στη γενικότερη προσπάθεια που καταβάλλει η Κυβέρνηση της Νέας Δημοκρατίας και του Κυριάκου Μητσοτάκη για τη μεταρρύθμιση και τον εκσυγχρονισμό της δημόσιας διοίκησης και όχι μόνο.</p>
          <p>Για μένα είναι πολύ σημαντικό το ότι αναφέρεται κυρίως στον απόδημο Ελληνισμό, διότι για εμάς -για μένα προσωπικά και νομίζω ότι μιλάω για τους περισσότερους μέσα στη Νέα Δημοκρατία- Ελλάδα είναι όπου βρίσκονται οι Έλληνες, όπου βρίσκονται άνθρωποι οι οποίοι αγαπούν την πατρίδα τους και θέλουν να την υποστηρίξουν και πρέπει να την υποστηρίζουν από όποιο σημείο της γης και αν βρίσκονται.</p>
          <p>Ο εισηγητής της Πλειοψηφίας, ο κ. Μπογδάνος, και ο Υπουργός Εξωτερικών ανέλυσαν επαρκώς το νομοσχέδιο αυτό και νομίζω ότι έδωσαν όλες τις απαντήσεις που χρειάζονταν να δοθούν.</p>
          <p>Για μένα προσωπικά θεωρώ ότι και το νομοσχέδιο αυτό εν μέσω πανδημίας, μιας συγκλονιστικής δοκιμασίας που περνάει η ανθρωπότητα ολόκληρη και η χώρα μας φυσικά, εντάσσεται στο πλαίσιο των μεταρρυθμίσεων που προωθεί η Κυβέρνηση της Νέας Δημοκρατίας, προκειμένου να αλλάξει τον τρόπο που λειτουργεί η χώρα.</p>
          <p>Και δεν αναφέρομαι μόνο στην οικονομία και στην κοινωνία που αποτελεί φυσικά την πρώτη προτεραιότητα του Κυριάκου Μητσοτάκη. Για μένα ακόμα περισσότερο είναι ότι ο ίδιος ο Πρωθυπουργός, αλλά και τα περισσότερα στελέχη της Νέας Δημοκρατίας, επιδιώκουμε κάτι περισσότερο από όλα: Την ενίσχυση της δημοκρατίας μας, η οποία δοκιμάζεται σήμερα.</p>
          <p>Κακά τα ψέματα. Αυτά που γίνονται την τελευταία δεκαετία, κυρίως μετά την οικονομική κρίση και τώρα με την κρίση της πανδημίας, έχουν αποδυναμώσει το ίδιο το πολίτευμα. Έχει χάσει ο πολιτικός και, άρα, το πολιτικό σύστημα ένα μεγάλο μέρος της εμπιστοσύνης της κοινής γνώμης και αυτό πρέπει να αποκατασταθεί, γιατί δεν υπάρχει κοινωνία και οργανωμένο κράτος χωρίς πολιτική και δεν υπάρχουν πολιτικοί χωρίς την υποστήριξη της ίδιας της κοινωνίας.</p>
          <p>Όποτε ανεβαίνω σε αυτό εδώ το Βήμα αισθάνομαι δέος, σκεπτόμενος ποιοι είχαν περάσει πριν από μένα σε αυτό εδώ το Βήμα, από την εποχή του Ελευθερίου Βενιζέλου. Όμως, δεν θα πάω τόσο παλιά. Θα πάω από το 1974 και έπειτα: Κωνσταντίνος Καραμανλής, Ανδρέας Παπανδρέου, Κωνσταντίνος Μητσοτάκης, Ηλίας Ηλιού -για να πω και τα πρόσωπα της Αριστεράς-, Χαρίλαος Φλωράκης, Λεωνίδας Κύρκος, Κώστας Σημίτης. Αναφέρθηκα και σε αυτούς που είτε δεν είναι στη ζωή είτε δεν είναι πια στην πολιτική.</p>
          <p>Όλους αυτούς τους ανθρώπους, επειδή ασχολούμαι με την πολιτική έστω ως δημοσιογράφος εδώ και πάρα πολλά χρόνια, τους έβλεπα με δέος και τώρα που βρίσκομαι στο ίδιο Βήμα αισθάνομαι το ίδιο δέος, γιατί από εδώ δεν μιλάμε για τον εαυτό μας, δεν προωθούμε τις δικές μας απόψεις και τις δικές μας αντιλήψεις και μόνο. Εδώ υπηρετούμε τη δημοκρατία, το κοινοβουλευτικό σύστημα. Για αυτό πρέπει να είμαστε διπλά και πολλαπλά υπεύθυνοι, όπως ήταν εκείνοι οι πολιτικοί στους οποίους αναφέρθηκα προηγουμένως.</p>
          <p>Διαφωνίες υπάρχουν πάντα. Αυτή είναι η καρδιά της δημοκρατίας. Διαφορετικές αντιλήψεις υπάρχουν πάντα. Αυτή είναι η καρδιά και η πεμπτουσία της δημοκρατίας. Όμως, είναι άλλο αυτό και άλλο η βία, η υπερβολή, η χυδαιότητα, ο λαϊκισμός που έχουν επικρατήσει, δυστυχώς, στον πολιτικό διάλογο και στην πολιτική συζήτηση της χώρας.</p>
          <p>Αυτό υπονομεύει τη δημοκρατία. Δεν υπονομεύει τη Νέα Δημοκρατία. Δεν υπονομεύει τον ΣΥΡΙΖΑ ή οποιοδήποτε άλλο κόμμα. Υπονομεύει το σύνολο του δημοκρατικού πολιτεύματος, δηλαδή υπονομεύει το ίδιο το κράτος, την ίδια τη χώρα μας, την ίδια την πατρίδα μας. Και σε αυτό πρέπει να αντισταθούμε. Σε αυτό πρέπει να πούμε ως εδώ.</p>
          <p>Δεν σας κρύβω ότι όλοι έχουμε κάνει λάθη και όλοι έχουμε κάνει υπερβολές. Και εδώ και από τη Νέα Δημοκρατία έχουν γίνει υπερβολές. Και από ανθρώπους της Νέας Δημοκρατίας μπορεί να έχουν γίνει λάθη. Και εγώ δεν εξαιρώ τον εαυτό μου από κάποιες υπερβολές που μπορεί να έχω κάνει στο παρελθόν.</p>
          <p>Όμως, σήμερα από αυτήν εδώ την έδρα, από αυτό εδώ το Βήμα, καλώ όλους μας, και τους τριακόσιους που συμμετέχουν σε αυτό γίγνεσθαι το πολιτικό, να βάλουμε πάνω από τα κόμματά μας, πάνω από τις προσωπικές ή κομματικές σκοπιμότητες, την ίδια τη δημοκρατία, το ίδιο το πολίτευμα, ώστε να μη ζήσουμε ξανά ό,τι ζήσαμε στο παρελθόν.</p>
          <p>Όπως ξέρετε, πολλοί ξεχνάνε, επειδή τα τελευταία χρόνια έχουμε περάσει όλη αυτή τη θύελλα, τι έχει προσφέρει η Μεταπολίτευση στη χώρα. Για όσους δεν το θυμούνται ή δεν έχουν διαβάσει την ιστορία -και φοβάμαι ότι ακόμα και μέσα σε αυτό εδώ το Κοινοβούλιο υπάρχουν κάποιοι που δεν γνωρίζουν καλά την ιστορία- από το 1974 μέχρι σήμερα είναι -αν δεν κάνω λάθος- σαράντα επτά ολόκληρα χρόνια η δημοκρατία στην Ελλάδα λειτουργεί με προβλήματα -δεν το κρύβω-, με πάνω και κάτω, αλλά λειτουργεί καλύτερα από ποτέ άλλοτε στο παρελθόν.</p>
          <p>Πριν από το 1967 δεν συνέβαινε αυτό που συνέβη μετά το 1974. Και τότε υπήρχαν πολύ μεγάλες εντάσεις. Οι περισσότεροι Βουλευτές δεν το ξέρετε, αλλά ξέρετε γιατί αυτά τα ντουλαπάκια, που είναι μπροστά στα έδρανα των Βουλευτών είναι κλειδωμένα; Είναι κλειδωμένα από την εποχή του 1965, όταν οι Βουλευτές τα ανοιγόκλειναν και τα χτυπούσαν το ένα πάνω στο άλλο, γιατί γινόντουσαν φοβερά πράγματα τότε στο πολιτικό μας σύστημα.</p>
          <p>Από το 1974 και έπειτα δεν λέω ότι λειτουργεί άψογα, αλλά λειτουργεί χωρίς εκτροπές, χωρίς να κινδυνεύουμε από δικτατορία, χωρίς να καταλύεται το κράτος δικαίου, όπως συνέβαινε στο παρελθόν, χωρίς να υπάρχουν παρεμβάσεις στην ανεξάρτητη δικαιοσύνη, όπως συνέβαινε στο παρελθόν. Και αυτό πρέπει να το διαφυλάξουμε, όχι να το υπονομεύσουμε. Όμως πολύ φοβάμαι ότι μερικές φορές στο πλαίσιο της κομματοκρατίας, που επικρατεί στην αντίληψη πολλών αυτό το υπονομεύουμε.</p>
          <p>Η Κυβέρνηση του Κυριάκου Μητσοτάκη και της Νέας Δημοκρατίας είναι αποφασισμένη να υποστηρίξει, να στηρίξει και να ενισχύσει το δημοκρατικό και κοινοβουλευτικό μας πολίτευμα, να ενισχύσει το κράτος δικαίου και να κάνει αυτό που έλεγε ο Μοντεσκιέ, τη διάκριση των εξουσιών ακόμη πιο δυνατή.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κ. Βουλευτή)</scene>
        <speech by="athanasios_mpouras" eId="debate_2021-02-26_speech_277">
          <from>Αθανάσιος Μπούρας</from>
          <p>Κι εμείς ευχαριστούμε τον κ. Λοβέρδο.</p>
          <p>Τον λόγο έχει ο Βουλευτής του ΣΥΡΙΖΑ - Προοδευτική Συμμαχία κ. Γεώργιος Τσίπρας.</p>
          <p>ΓΕΩΡΓΙΟΣ ΤΣΙΠΡΑΣ: Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, ο Υπουργός Εξωτερικών, ο κ. Δένδιας έκανε μία βασική επιλογή καταθέτοντας το παρόν νομοσχέδιο. Έκανε την επιλογή να αφήσει, κατά κύριο λόγο, τα πράγματα ως έχουν στις διοικητικές δομές της διπλωματίας και της εξωτερικής πολιτικής της χώρας και όχι να προχωρήσει στις αναγκαίες τομές και αλλαγές στο πνεύμα ενός μακροχρόνιου ορίζοντα.</p>
          <p>Απαντώντας, για παράδειγμα, στο ερώτημα τι είδους διπλωματία έχει ανάγκη η χώρα για την επόμενη δεκαετία, ο κ. Δένδιας έκανε την επιλογή να αφήσει τα πράγματα ως έχουν σε ένα πεδίο όπου από τη μια μεριά η Ελλάδα χαρακτηρίζεται από τις πλέον απαρχαιωμένες, τις πλέον καθυστερημένες δομές ανάμεσα στις χώρες της δυτικής Ευρώπης -και θα μιλήσω γι’ αυτό στη συνέχεια- και από την άλλη, ακόμη και αυτές οι απαρχαιωμένες δομές υπέστησαν δραματική υποβάθμιση στα χρόνια των μνημονίων και της οικονομικής κρίσης, όταν κατά τη διάρκεια της περιόδου 2010 - 2014, βασιλικότερες του βασιλέως ούσες οι τότε κυβερνήσεις, επινόησαν εγκληματικές περικοπές, όπως για παράδειγμα την εξάλειψη σχεδόν των επιτόπιων υπαλλήλων.</p>
          <p>Η διακυβέρνηση ΣΥΡΙΖΑ το διάστημα 2015 - 2019 αναμφίβολα αναδιοργάνωσε την εξωτερική μας πολιτική σε μία πιο στρατηγική στόχευση και για πρώτη φορά, μετά από πολλά χρόνια, προσανατολίστηκε σε μία ενεργητική πολυδιάστατη εξωτερική πολιτική, σε μία περίοδο που οι αλλαγές γύρω μας επιβάλλουν ακριβώς μια ενεργητική πολιτική. Πάνω στα απτά αποτελέσματα εκείνης της πολιτικής, όπως η αναβάθμιση των σχέσεων με χώρες της περιφέρειας της Ανατολικής Μεσογείου ή τις ΗΠΑ, η παρούσα Κυβέρνηση Μητσοτάκη «τρώει από τα έτοιμα», όταν οι μεταβολές γύρω μας είναι ακόμα πιο μεγάλες.</p>
          <p>Είναι θετικό που ο κ. Δένδιας, ως Υπουργός Εξωτερικών, έχει επανειλημμένα άμεσα ή έμμεσα θεωρήσει τουλάχιστον ως καλή τη Συμφωνία των Πρεσπών, αλλά αυτό δεν αρκεί. Είναι θετικό που επεκτείνει τα χωρικά μας ύδατα στο Ιόνιο, όπως είχαμε σχεδιάσει εμείς και για τον οποίο σχεδιασμό είχαμε δεχθεί τότε σφοδρή επίθεση από τη Νέα Δημοκρατία, αλλά αυτό δεν αρκεί. Είναι θετικό ότι αξιοποιεί τις διεθνείς σχέσεις που οικοδομήσαμε στα χρόνια της δικής μας διακυβέρνησης, αλλά αυτό δεν αρκεί.</p>
          <p>Η Ελλάδα από τον Ιούλιο του 2019 μέχρι σήμερα δεν έχει κερδίσει, έχει χάσει πόντους απέναντι στις απειλές για τη γεωπολιτική της υπόσταση και αυτό οφείλεται στην έλλειψη στρατηγικής και ενεργητικής εξωτερικής πολιτικής. Δεν αρκεί να τρώτε από τα έτοιμα.</p>
          <p>Και λυπάμαι και τον κ. Καιρίδη -είναι και καθηγητής πανεπιστημίου- που είπε ότι από αυτά που λαμβάνει από το εξωτερικό, μας δίνουν και συγχαρητήρια για το πόσο καλά τα πάμε. Για να μην μας αφήνει στο σκοτάδι, ας μας φέρει αυτά στα οποία αναφέρεται.</p>
          <p>Η διακυβέρνηση ΣΥΡΙΖΑ το 2015 - 2019 αναμφίβολα αναδιοργάνωσε την εξωτερική μας πολιτική που είναι το μείζον, αλλά δεν πρόλαβε αντίστοιχα να ολοκληρώσει τις απαιτούμενες αλλαγές στο ΥΠΕΞ και το παρόν νομοσχέδιο, όπως και σε ζητήματα εξωτερικής πολιτικής, προτιμά να αφήσει τα πράγματα ως έχουν.</p>
          <p>Ποια πρέπει να είναι η διπλωματία της χώρας και οι δομές άσκησης της εξωτερικής πολιτικής σε μία δεκαετία; Σε ποιες και πόσες περιοχές του πλανήτη και με ποια διάταξη δυνάμεων σε αυτές, όπως και στην κεντρική υπηρεσία, με ποια λειτουργία; Οι συντάκτες του παρόντος νομοσχεδίου δεν μπήκαν στον κόπο καν να απαντήσουν στα κομβικά αυτά ερωτήματα. Δεν μπήκαν καν στον κόπο να απαντήσουν στα αγωνιώδη ερωτήματα που θέτουν οι σύλλογοι των στελεχών του Υπουργείου Εξωτερικών και εκ των πραγμάτων τίθενται, ιδιαίτερα μετά τη δραματική υποβάθμιση των διπλωματικών υπηρεσιών από τις περικοπές των ετών 2010 - 2014.</p>
          <p>Ο κ. Δένδιας επικαλέστηκε την οικονομική στενότητα για τον μειωμένο προϋπολογισμό του ΥΠΕΞ. Όμως οικονομική στενότητα αντιμετωπίζει και το Υπουργείο Εθνικής Άμυνας. Εκτός του ότι από το 2015 μέχρι σήμερα υπήρξε αύξηση αμυντικών δαπανών, υπάρχει συγκεκριμένος σχεδιασμός διάταξης των αμυντικών δαπανών, δεδομένης της οικονομικής στενότητας, με ορίζοντα δεκαετίας.</p>
          <p>Γιατί δεν υπάρχει αντίστοιχος σχεδιασμός για την εξωτερική πολιτική, όταν μάλιστα το απαιτούμενο κόστος είναι πολλές τάξεις μεγέθους μικρότερο από αυτό των αμυντικών δαπανών; Θεωρεί η Κυβέρνηση ότι η εξωτερική πολιτική έπεται της αμυντικής πολιτικής; Μα είναι η άμυνα που υπηρετεί την εξωτερική πολιτική και όχι αντίστροφα.</p>
          <p>Πανηγυρίζουν οι συνάδελφοι της Νέας Δημοκρατίας, της κυβερνητικής πλειοψηφίας -πρόσφατα πανηγύρισαν- για την αγορά των Rafale και την ίδια στιγμή οι δομές της εξωτερικής πολιτικής και οι διατιθέμενοι πόροι για αυτές τις δομές, που είναι πεδίο πιο σημαντικό και υψηλότερης προτεραιότητας, πιο γενικό από την άμυνα, αφήνονται σε μια πορεία υποβάθμισης.</p>
          <p>Σε μία περίοδο που η εξωστρέφεια της χώρας έχει μείνει πίσω από τα μεγάλα ελλείμματα της χώρας, η οικονομική της διπλωματία είναι η πιο υποανάπτυκτη, πιο καθυστερημένη σε όλη τη δυτική Ευρώπη. Δεν είναι υπερβολή. Ας βρει ο κ. Υπουργός μία χώρα της δυτικής Ευρώπης -μία χώρα!- από την οποία η Ελλάδα να έχει καλύτερη οικονομική διπλωματία. Δεν θα βρει. Καμώνεται ότι τάχα τώρα την οργανώνει, αλλά η πορεία των πραγμάτων δείχνει το ακριβώς αντίθετο.</p>
          <p>Έβαλε τον «ENTERPRISE GREECE» μέσα στο Υπουργείο Εξωτερικών –κατ’ αρχάς σωστή κίνηση- για να εποπτεύει ο εποπτευόμενος, τον «ENTERPRISE GREECE», τις οικονομικές υπηρεσίες του Υπουργείου Εξωτερικών και όχι μόνο αυτό. Ο ίδιος ο «ENTERPRISE GREECE» είναι από τις πλέον αμαρτωλές ιστορίες και οργανισμούς στη χώρα μας. Καθόλου δεν προωθεί το εξωτερικό εμπόριο, πολύ κακώς οργανώνει την προσέγγιση επενδύσεων και είναι μια από τις χειρότερες αντίστοιχες υπηρεσίες σε όλο τον πλανήτη. Ακόμη και χώρες της Λατινικής Αμερικής έχουν καλύτερους «ENTERPRISE GREECE» από αυτόν που έχουμε στη χώρα μας.</p>
          <p>Πολιτική διπλωματία, το πιο σημαντικό. Υποχρηματοδότηση και υποστελέχωση. Από 480 περίπου εκατομμύρια το 2009 φτάσαμε το 2014 στα 288. Για να καταλάβει ο κόσμος από αυτά περίπου 60 εκατομμύρια πηγαίνουν πρακτικά για τη λειτουργία των ξένων διπλωματικών υπηρεσιών και της κεντρικής υπηρεσίας, όταν οι χίλιοι τριάντα φρουροί που θα στελεχώσουν την πανεπιστημιακή αστυνομία θα κοστίσουν τουλάχιστον 20 εκατομμύρια ετησίως. Και θέλουμε αυτά τα 60 εκατομμύρια για να οργανώσουμε εξωτερική πολιτική.</p>
          <p>Θα σας πω ένα παράδειγμα, γιατί έχω διατελέσει στο Υπουργείο Εξωτερικών. Πεκίνο 2017, τρεις ΟΕΥ, τρία στελέχη της οικονομικής διπλωματίας η Ελλάδα, τριάντα επτά η Ιταλία. Και δεν πρόκειται καν για ζήτημα που θα έπρεπε να υπάρχει πληθυσμιακή αναλογία, αλλά και έτσι να το κάνετε, υπολειπόμαστε πάρα πολύ. Αυτό δείχνει και κάτι άλλο, την έλλειψη σχεδιασμού που να ανταποκρίνεται στις παγκόσμιες μετατοπίσεις, οικονομικής και γεωπολιτικής ισχύος και τις αντίστοιχες μετατοπίσεις του δικού μας διπλωματικού ενδιαφέροντος.</p>
          <p>Πέραν αυτών, διατηρείτε μέσα στο Υπουργείο μια άκαμπτη αντιπαραγωγική ιεραρχία, καθιστώντας τη δομή της ελληνικής διπλωματίας μία από τις πλέον απαρχαιωμένες στον κόσμο, όχι από την άποψη μιας προοδευτικής αντίληψης, αλλά από καθαρά τεχνοκρατική άποψη, από καθαρή άποψη αποτελεσματικότητας, είμαστε πολύ πίσω.</p>
          <p>Το αφήγημα που λέει, εδώ και πολλά χρόνια, ότι για αυτό φταίει το γεγονός ότι είχαμε πάντα ψηλά στην ατζέντα μας εθνικά ζητήματα δεν στέκει. Ψηλά στην ατζέντα του έχει εθνικά ζητήματα και το Ισραήλ. Καμμία σχέση η λειτουργία του δικού του Υπουργείου Εξωτερικών με το δικό μας. Και το ίδιο ισχύει και για πολλές άλλες χώρες.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κ. Βουλευτή)</scene>
        <speech by="athanasios_mpouras" eId="debate_2021-02-26_speech_278">
          <from>Αθανάσιος Μπούρας</from>
          <p>Ολοκληρώστε.</p>
          <p>ΓΕΩΡΓΙΟΣ ΤΣΙΠΡΑΣ: Να σας φέρω ένα παράδειγμα, ο σεβασμός προς τους ανώτερους. Σε ποια άλλη διπλωματική υπηρεσία υπάρχει στη δυτική Ευρώπη; Σεβασμός πρέπει να υπάρχει προς όλους, από τους κατώτερους προς τους ανώτερους, από τους ανώτερους προς τους κατώτερους, προς τους ΟΕΥ και από τους ΟΕΥ, προς τα διοικητικά στελέχη κ.ο.κ.. Γιατί σεβασμός προς τους ανωτέρους; Γιατί το επικαλούνται κάθε φορά, που πρέπει να σιωπήσουν φωνές με διαφορετική άποψη; Να μην μπορούν τα νέα διπλωματικά στελέχη να πάρουν πρωτοβουλίες;</p>
          <p>Αυτό διαιωνίζεται ακόμα περισσότερο με τις εξετάσεις που θα βάλετε εμβόλιμα. Εάν θέλετε αξιολόγηση, κύριε Υπουργέ, υπήρχε κατ’ αρχάς το νούμερο ένα πράγμα που έπρεπε να κάνετε και ήταν κάτι που έκανε το ΠΑΣΟΚ της δεκαετίας του ’80, δηλαδή να μην έχει καμμία εμπλοκή το Υπουργείο Εξωτερικών, αλλά η Σχολή Δημόσιας Διοίκησης στο πώς εισάγονται οι διπλωμάτες μας στο Υπουργείο Εξωτερικών. Το κατήργησε ο πατήρ Μητσοτάκης το ’92, αν θυμάμαι καλά και από τότε δεν επανήλθε και δυστυχώς το ΠΑΣΟΚ δεν τιμά βέβαια ούτε καν το παρελθόν του.</p>
          <p>Δεν λάβατε καθόλου υπ’ όψιν σας τις απόψεις της Ένωσης Διπλωματικών Υπαλλήλων. Μαθαίνω μάλιστα ότι την κατηγορείτε ότι περιορίστηκε στα συνδικαλιστικά της. Δεν περιορίστηκε σε συνδικαλιστικά αιτήματα, αλλά είδε το θέμα πολιτικά. Μα, αυτό είναι ευχής έργον. Μακάρι όλοι οι σύλλογοι και όλες οι συνδικαλιστικές οργανώσεις στο δημόσιο τομέα να αντιλαμβάνονταν το ευρύτερο δημόσιο κοινωνικό συμφέρον και να μην έμεναν περιορισμένοι στα συνδικαλιστικά τους αιτήματα. Ελπίζω τουλάχιστον, κύριε Υπουργέ, να μην υπάρξουν συνέπειες γι’ αυτό από τη δική σας πολιτική απέναντι στην Ένωση Διπλωματικών Υπαλλήλων.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="athanasios_mpouras" eId="debate_2021-02-26_speech_279">
          <from>Αθανάσιος Μπούρας</from>
          <p>Κι εμείς ευχαριστούμε τον κ. Τσίπρα.</p>
          <p>Πριν προχωρήσουμε στον κύκλο των συναδέλφων ομιλητών με «WEBEX», θα μου επιτρέψετε για δυο - τρία λεπτά να πω κάποια πράγματα, που αναφέρονται σε μία τροπολογία η οποία ενσωματώνεται στο σημερινό νομοσχέδιο και αφορά την παράταση της προθεσμίας των δηλώσεων «πόθεν έσχες», εκμεταλλευόμενος και την προεδρία εδώ τώρα, σήμερα, αλλά και την προεδρία στην Επιτροπή Ελέγχου.</p>
          <p>Θέλω να το ακούσουν όλοι οι συνάδελφοι και όχι μόνο, όλοι όσοι είναι υπόχρεοι γενικότερα δηλώσεων «πόθεν έσχες», ότι είναι η τελευταία προθεσμία. Δόθηκε προηγούμενα λόγω και της πανδημίας μία προθεσμία τριών μηνών. Η κανονική προθεσμία έληγε βάσει του νόμου τέλος Νοεμβρίου, 31 Νοεμβρίου. Δώσαμε μία τρίμηνη παράταση και τώρα, με εισήγηση δική μου προφανώς και έγκριση πάντα του Προέδρου της Βουλής, η Κυβέρνηση προχωρά σήμερα με την τροπολογία και δίνει μία νέα προθεσμία 31 Μαρτίου και πρέπει να το γνωρίζουν όλοι οι υπόχρεοι.</p>
          <p>Δεν λέω «συνάδελφοι», γιατί δεν είμαστε μόνο εμείς τα πολιτικά πρόσωπα, είναι και οι δικαστές, που ελέγχονται από αυτήν την επιτροπή και αριθμούν στο σύνολο περίπου πέντε χιλιάδες, υπουργικά στελέχη, κυβερνητικά στελέχη, αλλά είναι και μια σειρά άλλων ελέγχων, που γίνονται από άλλες διαδικασίες.</p>
          <p>Και το τονίζω, γιατί πρέπει να σας πω ότι όλο αυτόν τον καιρό δεχόμουν καθημερινά τηλεφωνήματα αν θα παραταθεί ή πρέπει να παραταθεί ή δεν θα παραταθεί η ημερομηνία κατάθεσης των δηλώσεων «πόθεν έσχες».</p>
          <p>Πρέπει να σας πω και αναγκάζομαι να το κάνω αυτό γιατί έχω κάποια στατιστικά στοιχεία τα οποία λένε το εξής: Στις 4 Μαρτίου -είμαστε 26 Φεβρουαρίου, σήμερα- το ποσοστό υποβολής ήταν 29,95%, δηλαδή 30%, για να καταλαβαίνουμε. Στις 17 Φεβρουαρίου το ποσοστό είναι 37,40%, μετά από δώδεκα μέρες. Όσο, δηλαδή, οι μέρες πλησίαζαν προς τη λήξη τόσο και η αύξηση των δηλώσεων ήταν μεγαλύτερη. Στις 22 Φεβρουαρίου ήταν 42,8%, δηλαδή 43%, μετά από πέντε μέρες τώρα. Στις 23 Φεβρουαρίου, σε μία μέρα δηλαδή, ήταν 45,60%. Στις 26 Φεβρουαρίου, δηλαδή σήμερα -και είχαμε μία κάμψη, διότι η ανακοίνωση και η κατάθεση εμπρόθεσμης τροπολογίας έγινε στις 24 Φεβρουαρίου - έχουμε φτάσει στο 53,65%. Δηλαδή, είχαμε έναν υπερδιπλασιασμό σε είκοσι μέρες. Νωρίτερα τι γινόταν; Δεν γινόταν τίποτα.</p>
          <p>Και βλέπω και σας λέω μόνο ότι μέτρησα τις δύο μέρες και έχουμε μία ωριαία κάμψη, ενώ είχαμε ωριαία αύξηση 20%. Τώρα η ωριαία μεταβολή είναι μείωση 45% σε αυτό το διήμερο.</p>
          <p>Λοιπόν, επειδή η εξήγηση είναι η καλύτερη πράξη, να πω και κάτι για να το γνωρίζουν όλοι, ότι 31 Μαρτίου λήγει η προθεσμία και ακολουθεί ένας μήνας, μέχρι τέλος Απριλίου δηλαδή, που όλοι οι υπόχρεοι μπορούν να κάνουν συμπληρωματική δήλωση. Τι σημαίνει αυτό; Πρέπει να έχουν κάνει δήλωση, αλλά μπορούν να μπουν να συμπληρώσουν ή να διορθώσουν κάποια στοιχεία. Άρα, λοιπόν, για να κάνει κάποιος συμπληρωματική δήλωση, πρέπει να έχει κάνει δήλωση. Δεν ξέρω αν το καταλαβαίνετε. Αλλιώς, υποχρεούται σε ένα πρόστιμο, το οποίο προβλέπεται από τον σχετικό νόμο, το ν.3213/2003.</p>
          <p>Θεώρησα πολύ σημαντικό να παρέμβω σε αυτό το σημείο με την ιδιότητα του Προέδρου της Επιτροπής Ελέγχου Δηλώσεων Πόθεν Έσχες και να παρακαλέσω όλους τους υπόχρεους, όλους μας δηλαδή, να είμαστε συνεπείς μέχρι το τέλος κι αυτής της προθεσμίας. Δηλαδή, δόθηκε συμπληρωματική προθεσμία συνολικά τέσσερις μήνες, τρεις μέχρι σήμερα και άλλον έναν μήνα που έχουμε από εδώ και πέρα, γιατί χρειάζεται να γίνει ανάρτηση των δηλώσεων, χρειάζεται να γίνουν οι έλεγχοι από τους ορκωτούς και χρειάζεται και να είμαστε τυπικοί και σύμφωνοι με το νόμο.</p>
          <p>Σας ευχαριστώ πολύ. Αυτά θα είναι γραμμένα και στα Πρακτικά. Θα στείλω και επιστολή αντίστοιχα για όλους τους υπόχρεους, να γίνονται γνωστά αυτά.</p>
          <p>Και πάμε και τώρα στον πρώτο κύκλο των ομιλητών με «WEBEX» και τον λόγο έχει ο κ. Σάββας Αναστασιάδης, Βουλευτής της Νέας Δημοκρατίας.</p>
          <p>Ορίστε, κύριε Αναστασιάδη, έχετε τον λόγο για επτά λεπτά. Και παρακαλώ θερμά να έχετε τα ρολόγια όλοι δίπλα, γιατί δεν ακούτε το χρόνο, και παράκληση να τηρηθεί ο χρόνος των επτά λεπτών.</p>
        </speech>
        <speech by="sabbas_anastasiadis" eId="debate_2021-02-26_speech_280">
          <from>ΣΑΒΒΑΣ ΑΝΑΣΤΑΣΙΑΔΗΣ</from>
          <p>Ευχαριστώ, κύριε Πρόεδρε.</p>
          <p>Κύριε Πρόεδρε, κυρίες και κύριοι συνάδελφοι, όλοι μας πιστεύω ότι συμφωνούμε πως το Υπουργείο Εξωτερικών χρειάζεται έναν νέο οργανισμό, που να μπορεί να ανταποκρίνεται στις σύγχρονες και ταχύτατα μεταβαλλόμενες συνθήκες, χρειάζεται μεταρρυθμίσεις που να μπορούν να εξυπηρετούν τα πολιτικά και οικονομικά συμφέροντα της χώρας μας, να προωθούν το ελληνικό πνεύμα τον ελληνικό πολιτισμό και να ενισχύουν τις σχέσεις και τη συνεργασία της ομογένειας με την Ελλάδα.</p>
          <p>Δεν υπάρχει αμφιβολία ότι αυτούς τους στόχους εξυπηρετεί το σχέδιο που συζητάμε σήμερα. Μέσα από τις αναδιαρθρώσεις, τις συνενώσεις, τις καινοτομίες, τις απλοποιήσεις που εισάγει, επιδιώκει τη δημιουργία ενός σύγχρονου, ευέλικτου και αποτελεσματικού σχήματος, που να μπορεί να παρακολουθεί τις εξελίξεις και να διαμορφώνει πολιτική στον άμεσο χρόνο. Βασική μεταρρύθμιση του νέου νομοσχεδίου αποτελεί η ένταξη της άσκησης δημόσιας και οικονομικής διπλωματίας στον νέο οργανισμό του Υπουργείου Εξωτερικών.</p>
          <p>Άμυνα και εξωτερική πολιτική διαμορφώνουν τις συνθήκες ασφάλειας και ακεραιότητας της χώρας μας. Γι’ αυτό θεωρώ πολύ εύστοχη και σημαντική τη σύσταση Γραφείου Αμυντικής Διπλωματίας. Εδώ, κύριε Υπουργέ, προτείνω τη συνεργασία του Γραφείου Αμυντικής Διπλωματίας με την Ανωτάτη Διακλαδική Σχολή Πολέμου, που μπορεί να λειτουργήσει και ως παραγωγός στρατιωτικής διπλωματίας και αμυντικής πολιτικής.</p>
          <p>Αιχμή του δόρατος της υλοποίησης των στόχων της εξωτερικής πολιτικής αποτελεί μια καλή διπλωματική υπηρεσία, δηλαδή το ανθρώπινο δυναμικό. Η πρόνοια για συνεχή επιμόρφωσή του και η αξιολόγησή του με βάση τις ικανότητες του είναι το ζητούμενο. Θεωρώ, λοιπόν, εξαιρετική παρέμβαση την αναδιάρθρωση της διπλωματικής ακαδημίας και τη διαρκή κατάρτιση του διπλωματικού προσωπικού.</p>
          <p>Πρότεινα στην τοποθέτησή μου στην επιτροπή –και το καταθέτω και σήμερα- η έδρα της ακαδημίας να μεταφερθεί στη Θεσσαλονίκη και εξήγησα και τους λόγους γι’ αυτό. Η εκπλήρωση κατά τον καλύτερο τρόπο της αποστολής του Κέντρου Σχεδιασμού Εξωτερικής Πολιτικής θα μπορούσε να προέλθει και μέσα από τη συνεργασία του με το Ίδρυμα Μελετών Χερσονήσου του Αίμου, που έχει βαθιά γνώση των βαλκανικών θεμάτων, εξαιρετικές υποδομές, προσωπικό και αρχείο.</p>
          <p>Πάμε τώρα στις παρεμβάσεις για τον απόδημο Ελληνισμό, που διαχρονικά αποτελεί την τεράστια δύναμη της πατρίδας μας. Αυτήν τη δύναμη, δυστυχώς, δεν μπορέσαμε ποτέ να την ενσωματώσουμε στο σχεδιασμό της χώρας για το μέλλον. Με τα μέσα και τις δυνατότητες που διαθέτει ο απόδημος θα μπορούσε να αποτελέσει ζωντανή διπλωματία, βραχίονα της εξωτερικής μας πολιτικής και υποστηρικτή των εθνικών μας συμφερόντων.</p>
          <p>Η βούληση της Κυβέρνησης για αναβάθμιση των σχέσεών μας με τους απόδημους είναι δεδομένη. Η καθιέρωση της ψήφου των αποδήμων, πάγιο και διαχρονικό αίτημα, ήταν το πρώτο βήμα. Η δημιουργία ισχυρής γενικής γραμματείας, που θα περιλαμβάνει όλες τις δράσεις και τις λειτουργίες που εξυπηρετούν τους Έλληνες του εξωτερικού είναι το δεύτερο.</p>
          <p>Πιστεύω ότι όλοι μας συμφωνούμε πως η Γενική Γραμματεία Απόδημου Ελληνισμού με τη μορφή, που λειτουργούσε από το 1985 είχε εξαντλήσει τις δυνατότητές της και ήθελε και αυτή αναδιάρθρωση, αναβάθμιση και προσαρμογή στα σύγχρονα δεδομένα και τις απαιτήσεις. Τα προξενικά, τα θρησκευτικά, τα μορφωτικά, τα πολιτιστικά, τα επικοινωνιακά θέματα που απασχολούν τους Έλληνες του εξωτερικού πιστεύω ότι θα αντιμετωπιστούν καλύτερα και αποτελεσματικότερα κάτω από ενιαία πολιτική αρχή.</p>
          <p>Υπάρχει αντίδραση και αμφιβολία για την αποτελεσματικότητα της νέας δομής και ο καθένας μας μπορεί να έχει τη δική του αντίληψη. Κανείς, όμως, δεν μπορεί να αμφιβάλλει για τις προθέσεις της Κυβέρνησης να αναβαθμίσει τις σχέσεις μεταξύ ομογένειας και πατρίδας μέσα από ένα νέο δημιουργικό ξεκίνημα.</p>
          <p>Τέλος, έρχομαι στο θέμα του Συμβουλίου Απόδημου Ελληνισμού, της παγκόσμιας δηλαδή εκπροσώπησης των Ελλήνων του εξωτερικού. Και σ’ αυτό το θέμα η Κυβέρνηση δείχνει τις προθέσεις της απέναντι στους αποδήμους, επιλύοντας την εκκρεμότητα μίας δεκαετίας περίπου.</p>
          <p>Διαφωνούν πάρα πολλοί κύκλοι της ομογένειας. Έχω κι εγώ τους προβληματισμούς μου. Τους καταθέτω γιατί πιστεύω ότι όλοι πρέπει να βοηθήσουμε το νέο εγχείρημα. Ο περιορισμός των αρμοδιοτήτων του Συμβουλίου Απόδημου Ελληνισμού σε καθαρά συμβουλευτικό ρόλο πιστεύω ότι θα περιορίσει τις δυνατότητές του για συμμετοχή και εκπροσώπηση. Θα πρέπει ο ρόλος του να είναι και διεκδικητικός, να έχει τη δυνατότητα να συμμετέχει σε χρηματοδοτικά προγράμματα, να δημιουργεί συνθήκες προσέγγισης προσωπικοτήτων από τους επιστημονικούς, οικονομικούς, πολιτικούς και αθλητικούς χώρους.</p>
          <p>Το άρθρο 453, στην παράγραφο 2, αναφέρει ότι εκπρόσωποι του απόδημου και ομογενειακού Ελληνισμού ανά περιφέρεια εκλέγονται μέσω διαδικασιών αυτοργάνωσης. Ποιος δημιουργεί τις συνθήκες και τις διαδικασίες αυτοργάνωσης στο ξεκίνημα; Ποιος τις κινεί και ποιος τις εποπτεύει;</p>
          <p>Στο άρθρο 455 αναφέρεται ότι το ΣΑΕ λειτουργεί με ιδίους πόρους. Και είναι αυτό ζητούμενο. Όμως, πρέπει να οριστεί μία μεταβατική περίοδος που η ελληνική πολιτεία να αναλάβει τα βασικά έξοδα, ώσπου να αρχίσει να λειτουργεί το ΣΑΕ και να προσελκύει τους απόδημους.</p>
          <p>Υπάρχουν αρκετά θέματα που προφανώς θέλουν εξειδίκευση. Αυτό ελπίζω ότι θα γίνει μέσα από τον κανονισμό λειτουργίας κατά την περίοδο της σύνταξής του.</p>
          <p>Κυρίες και κύριοι συνάδελφοι, το αποτυχημένο παρελθόν του Συμβουλίου Απόδημου Ελληνισμού δεν πρέπει και δεν μπορεί να αποτελεί άλλοθι και δικαιολογία για μας. Η δημιουργία ενός σύγχρονου και ισχυρού δικτύου των Ελλήνων του εξωτερικού, που είναι απαραίτητο όσο ποτέ άλλοτε για τη χώρα μας σήμερα και τον Ελληνισμό γενικότερα, αποτελεί στόχο της Κυβέρνησης. Η Κυβέρνηση, αναγνωρίζοντας την τεράστια δύναμη της ελληνικής διασποράς, που προϋπήρξε ως γνωστόν της ίδρυσης του ελληνικού κράτους και διαδραμάτισε καθοριστικό ρόλο στην προετοιμασία, την έναρξη και τη στήριξη της επανάστασης –τα διακόσια χρόνια της οποίας τιμούμε και γιορτάζουμε φέτος- κάνει ένα τολμηρό βήμα προς την αναβάθμιση και τη σύσφιξη των σχέσεων της μητέρας πατρίδας με τον απόδημο Ελληνισμό.</p>
          <p>Σας ευχαριστώ, κύριε Πρόεδρε και αγαπητοί συνάδελφοι.</p>
        </speech>
        <speech by="athanasios_mpouras" eId="debate_2021-02-26_speech_281">
          <from>Αθανάσιος Μπούρας</from>
          <p>Κι εγώ σας ευχαριστώ, κύριε Αναστασιάδη και για τη συνέπεια στον χρόνο.</p>
          <p>Τον λόγο τώρα έχει ο Βουλευτής του ΣΥΡΙΖΑ - Προοδευτική Συμμαχία κ. Θεόδωρος Δρίτσας, για επτά λεπτά.</p>
        </speech>
        <speech by="theodoros_dritsas" eId="debate_2021-02-26_speech_282">
          <from>ΘΕΟΔΩΡΟΣ ΔΡΙΤΣΑΣ</from>
          <p>Σας ευχαριστώ πάρα πολύ, κύριε Πρόεδρε.</p>
          <p>Κυρίες και κύριοι συνάδελφοι, άκουσα και την ομιλία του Υπουργού Εξωτερικών κ. Δένδια, που με τον γνωστό συναινετικό τρόπο προσπάθησε να επιστρατεύσει κάθε ορθολογικό–φαινομενικά ή πραγματικά- επιχείρημα, για να υπερασπιστεί το σχέδιο νόμου, που συζητούμε αυτή τη στιγμή για την αναδιοργάνωση, την οργάνωση και τη λειτουργία του Υπουργείου Εξωτερικών, το Συμβούλιο Απόδημου Ελληνισμού και τη ρύθμιση θεμάτων διεθνούς αναπτυξιακής συνεργασίας και ανθρωπιστικής βοήθειας.</p>
          <p>Νομίζω ότι κάποια από τα επιχειρήματα του κ. Δένδια, όσο κι αν στέκουν, όπως είπα, φαινομενικά ορθολογικά, αναζητούν στην πραγματικότητα απαντήσεις για το μέλλον και θα κριθούν στο μέλλον, διότι, για παράδειγμα, δεν είναι δυνατόν να θεωρούμε ότι η απορροφητικότητα των κονδυλίων είναι προαπαιτούμενο για να συζητήσουμε ποια κονδύλια πραγματικά χρειάζονται. Δεν είναι δυνατόν, επίσης, να προτάσσουμε την ανάγκη αναδιοργάνωσης για να κριθεί η αναγκαία στελέχωση, όταν η ανάγκη στελέχωσης είναι προφανής και έχει δείξει τις διαστάσεις της χρόνια τώρα και διαρκώς οξύνεται.</p>
          <p>Τώρα, βέβαια, αυτά είναι δύο παραδείγματα. Τα ζητήματα είναι πιο σύνθετα. Νομίζω ότι αυτό το νομοσχέδιο και αυτή η προσέγγιση της ηγεσίας του Υπουργείου Εξωτερικών δεν τα αντιμετωπίζει. Είναι χαρακτηριστικό και μου έχει κάνει εντύπωση το εξής: Δεν νομίζω ότι υπάρχει άλλο νομοσχέδιο όπου οι φορείς, που εκλήθησαν σχεδόν στο σύνολό τους να έχουν σοβαρές ή και πολύ-πολύ σοβαρές κριτικές παρατηρήσεις. Και μιλάμε για φορείς οι οποίοι είναι συντελεστές και συμμέτοχοι όλου του πεδίου και της δομής άσκησης εξωτερικής πολιτικής. Είναι διπλωμάτες, είναι ειδικότητες κρίσιμες, είναι πάρα πολλά πράγματα.</p>
          <p>Όσο κι αν υποκρύπτεται, όπως υπαινίσσονται κάποιοι –εγώ δεν το δέχομαι έτσι, αλλά μπορώ για την ανάγκη της συζήτησης να το δεχτώ- μία «συντεχνιακή προσέγγιση», για να το πω έτσι εντός εισαγωγικών, νομίζω ότι κάτι τέτοιο θα υποβάθμιζε τους φορείς αυτούς, τους διπλωμάτες και τους εργαζομένους στο Υπουργείο Εξωτερικών και θα τους απαξίωνε a priori. Δεν πρέπει να προσεγγίζουμε τα θέματα έτσι. Προφανώς και υπερασπίζονται συνδικαλιστικά τους αιτήματα, αλλά με την ίδια ευθύνη προσέρχονται με μία, όσο γίνεται από την πλευρά τους, ολιστική επιχειρηματολογία.</p>
          <p>Το Υπουργείο και το «επιτελικό κράτος» δεν πρέπει να είναι «ετσιθελικό» κράτος. Είναι φανερό ότι δεν άκουσε αυτούς τους φορείς και δεν συνέθεσε ένα τελικό προϊόν-πρόταση με βάση και τις απόψεις αυτών. Είναι ένα πολύ γερό και σοβαρότατο μειονέκτημα αυτού του νομοσχεδίου, διότι αυτοί οι άνθρωποι θα κληθούν να το υλοποιήσουν.</p>
          <p>Για τις αλλαγές, που έχουν γίνει στην πορεία των αναγκών της άσκησης διπλωματικής πολιτικής και εξωτερικής πολιτικής –καταλαβαίνω τη διακριτότητα των δύο εννοιών- έχουν αλλάξει πολλά πράγματα και έχει ενισχυθεί ο οικονομικός τομέας. Δεν είναι καινούργιο. Δεν το εισάγει αυτό το νομοσχέδιο. Ολοένα και περισσότερο τις τελευταίες δεκαετίες, από την εποχή που κυριάρχησε ο νεοφιλελευθερισμός παντού, το Υπουργείο Εξωτερικών και το Διπλωματικό Σώμα μετατρέπονται ολοένα και περισσότερο σε διαπραγματευτή οικονομικών συμφερόντων.</p>
          <p>Το ερώτημα είναι το εξής: Είναι των κρατικών δημόσιων οικονομικών συμφερόντων ή των ιδιωτικών συμφερόντων που αυτά μετονομάζονται σε «εθνικό συμφέρον»; Έχουμε δει πάρα πολλά περιστατικά τέτοια και πρέπει να οριστεί η αξιοπρέπεια του Διπλωματικού Σώματος, με την υψηλή επάρκεια που πρέπει να έχουν και στον οικονομικό τομέα, αλλά σε ποια κατεύθυνση. Στην κατεύθυνση της στρατηγικής οικονομικής ανάπτυξης της χώρας ή της προώθησης κλαδικών και επιμέρους ιδιωτικών επιχειρηματικών συμφερόντων; Αυτά είναι κρίσιμα ζητήματα.</p>
          <p>Απ’ αυτήν την άποψη, προχωρώ –διότι δεν έχω χρόνο και δεν πρέπει να τον εξαντλήσω και να τον υπερβώ- στη στρατιωτική διπλωματία. Προφανώς, υπάρχουν οι στρατιωτικοί ακόλουθοι, υπάρχουν στο Υπουργείο Εξωτερικών τομείς, που αφορούν στην στρατιωτική διπλωματία, αλλά, χτίζοντας μία ξεχωριστή δομή, όσο και αν ευχόμαστε και αν λέμε ότι αυτοί θα συνεργάζονται με το Υπουργείο Άμυνας, μη γελιόμαστε. Θα είναι δύο διαφορετικές δομές που σιγά-σιγά στεγανά θα δημιουργήσουν -στην Ελλάδα ζούμε- και δύσκολα θα συνεργάζονται, όταν θα έχουν διαφορετικούς πολιτικούς προϊσταμένους στους οποίους θα αναφέρονται.</p>
          <p>Ήδη το Υπουργείο Άμυνας έχει στρατιωτική διπλωματία. Πρέπει να γίνει πολύ καλύτερη, να εκπαιδευτεί πολύ περισσότερο, να αναπτυχθεί με πολύ πιο επαρκείς όρους, αλλά έχει διακτινωμένη στρατιωτική διπλωματία μεταξύ των ομολόγων και στο Πολεμικό Ναυτικό και στην Αεροπορία και στον Στρατό Ξηράς και κατ’ επέκταση, στο Λιμενικό Σώμα συμπληρωματικά, όπου μεταξύ ομολόγων και στο κορυφαίο επίπεδο των Γενικών Επιτελείων των Ενόπλων Δυνάμεων υπάρχει διαρκής επικοινωνία, που είναι κεντρικό στοιχείο της στρατιωτικής διπλωματίας.</p>
          <p>Για αυτά, προφανώς, το Υπουργείο Εξωτερικών και ειδικά ο Υπουργός Εξωτερικών μαζί με τον Υπουργό Άμυνας πρέπει να έχουν μια συνεργασία, μια διακτίνωση και μια αλληλεπίδραση και πρέπει να βρεθεί λύση. Χτίζοντας, όμως, μια ξεχωριστή δομή, μάλλον το αντίθετο θα συμβεί και γι’ αυτό πρέπει να είμαστε πάρα πολύ προσεκτικοί.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="athanasios_mpouras" eId="debate_2021-02-26_speech_283">
          <from>Αθανάσιος Μπούρας</from>
          <p>Έχετε υπερβεί αρκετά τον χρόνο, κύριε συνάδελφε.</p>
        </speech>
        <speech by="theodoros_dritsas" eId="debate_2021-02-26_speech_284">
          <from>ΘΕΟΔΩΡΟΣ ΔΡΙΤΣΑΣ</from>
          <p>Τελειώνω, κύριε Πρόεδρε.</p>
          <p>Έχει, όμως και άλλη μία παράμετρο που έχουμε αμελήσει εγκληματικά, κατά τη δική μου τουλάχιστον γνώμη: Την παράμετρο της διπλωματίας των πολιτών. Εάν θέλουμε, πράγματι, φιλειρηνική πολιτική, συνανάπτυξη και συνεργασία με άλλους λαούς, με άλλα κράτη, πεδίον δόξης λαμπρόν, να μελετήσουμε όρους και να συζητήσουμε και να διαβουλευτούμε, ώστε ο απόδημος Ελληνισμός να είναι οι πρέσβεις της ειρηνικής συνύπαρξης με άλλους λαούς με τους οποίους μπορεί αυτή τη στιγμή να έχουμε από εχθρικές έως επιφυλακτικές σχέσεις ή έως οτιδήποτε.</p>
          <p>Η διπλωματία των εξοπλισμών είναι τεράστια παράμετρος και βέβαια και η ίδια η κοινότητα των απόδημων Ελλήνων δεν έχει κοιτάξει αυτόν τον τομέα τόσο πολύ. Παρ’ όλα αυτά, υπάρχουν ομάδες μεταξύ αυτών -έχω βρει, έχω συζητήσει στο παρελθόν- που το βλέπουν ως μια πάρα πολύ καλή προοπτική…</p>
        </speech>
        <speech by="athanasios_mpouras" eId="debate_2021-02-26_speech_285">
          <from>Αθανάσιος Μπούρας</from>
          <p>Μην ανοίγετε άλλο θέμα, κύριε Δρίτσα. Έχετε υπερβεί αρκετά τον χρόνο.</p>
        </speech>
        <speech by="theodoros_dritsas" eId="debate_2021-02-26_speech_286">
          <from>ΘΕΟΔΩΡΟΣ ΔΡΙΤΣΑΣ</from>
          <p>Τελείωσα, κύριε Πρόεδρε.</p>
          <p>Το Συμβούλιο Εθνικής Ασφαλείας είναι καίριο ζήτημα. Ως προς την αξιολόγηση και τη Διπλωματική Ακαδημία πρέπει να οριστούν τα κριτήρια αξιολόγησης και οι μέθοδοι αξιολόγησης, πριν απογειωθούμε και πούμε καλά λόγια για την αξιολόγηση, που γενικώς, καλό είναι, αλλά ξέρουμε καλά ότι κρύβει πάρα πολλούς κινδύνους. Καθαρά πράγματα: Τι κριτήρια, με ποιες μεθόδους.</p>
          <p>Ευχαριστώ.</p>
        </speech>
        <speech by="athanasios_mpouras" eId="debate_2021-02-26_speech_287">
          <from>Αθανάσιος Μπούρας</from>
          <p>Τον λόγο τώρα έχει ο Βουλευτής της Νέας Δημοκρατίας, ο κ. Αθανάσιος Δαβάκης.</p>
        </speech>
        <speech by="athanasios_dabakis" eId="debate_2021-02-26_speech_288">
          <from>ΑΘΑΝΑΣΙΟΣ ΔΑΒΑΚΗΣ</from>
          <p>Σας ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, στις πρώτες σελίδες των απομνημονευμάτων του ο τότε Αμερικανός Υπουργός Εξωτερικών και γνωστός σε μας από την ιστορία Ντιν Άντεσον χαρακτηρίζει το διάστημα από το 1941 έως το 1952 ως μία περίοδο για την αμερικανική εξωτερική πολιτική, όπου το παρόν, όπως λέει, ήταν εξίσου ομιχλώδες με το μέλλον.</p>
          <p>Στην παρούσα, λοιπόν, ομιχλώδη, κατά την άποψή μου, περίοδο που και εμείς διανύουμε, το Υπουργείο Εξωτερικών βρίσκεται, όπως πάντα, στην πρώτη γραμμή μιας προσπάθειας υπεράσπισης των κυριαρχικών μας δικαιωμάτων, αλλά και των εθνικών μας συμφερόντων.</p>
          <p>Η προστασία της χώρας για εξασφάλιση συμμάχων δεν είναι, όμως, τα μόνα καθήκοντα του Υπουργείου Εξωτερικών.</p>
          <p>Η διαχείριση και η καλλιέργεια των σχέσεών μας με τα μέλη της Διασποράς είναι ένα εξίσου πολυδιάστατο ζήτημα, με βασικό ζητούμενο, κυρίες και κύριοι συνάδελφοι, τη διατήρηση της επαφής τους με την πατρίδα, τη γλώσσα και τις παραδόσεις της. Νομίζω ότι αυτό είναι πανθομολογούμενο από όλες τις πτέρυγες της Βουλής.</p>
          <p>Πολλές φορές, όταν στον δημόσιο διάλογο δίνεται έμφαση στην καλλιέργεια των σχέσεων με τις ελληνικές κοινότητες του εξωτερικού, από πίσω υπάρχει μια, θα έλεγα, εργαλειακή λογική μόχλευσης των αποδήμων, υπό τη μορφή ομάδων πίεσης προς τις κυβερνήσεις των χωρών στις οποίες ζουν.</p>
          <p>Πιστεύω ότι και η χώρα μας δεν έχει αποφύγει αυτόν τον πειρασμό, αν θέλετε, το πολιτικό λεγόμενο σύστημα. Αυτή, όμως, είναι, κατά την άποψή μου, μία πολύ περιορισμένη -και διαρκής να είναι- έως και μυωπική αντίληψη. Οι Έλληνες του εξωτερικού, όπως όλοι πιστεύουμε, αλλά και κατά την άποψή μου, είναι ένα κομμάτι της πατρίδας μας, που σε μεγαλύτερο ή σε μικρότερο βαθμό αποτελεί ζωντανό τμήμα μιας ολότητας, μιας κοινότητας με παραδόσεις, αναμνήσεις, θεσμούς, δομές και μια αλληλουχία, αν θέλετε, ιστορικών πράξεων, γεγονότων και αποφάσεων που συνδέουν τους κεκοιμημένους με τους παρόντες και αυτούς που έρχονται. Είναι, λοιπόν, υποχρέωση της κάθε πολιτείας να προσφέρει προς τον απόδημο Ελληνισμό τη δυνατότητα να διατηρεί και να συντηρεί αυτούς τους δεσμούς.</p>
          <p>Με βάση αυτή την αντίληψη, αποτέλεσε μεγάλη χαρά για μένα να δω ότι το ζήτημα των σχέσεων με τους αποδήμους μας αναβαθμίζεται στη νέα δομή του ΥΠΕΞ, όπως φαίνεται στα άρθρα 215 και 251. Θέλω και από εδώ να συγχαρώ την πολιτική ηγεσία, τον Υπουργό, τον κ. Δένδια, για αυτή τη συγκεκριμένη και θα έλεγα πολύ σημαντική απόφαση.</p>
          <p>Σημαντικό ρόλο, όμως, παίζουν και οι οικονομικές μας σχέσεις με το εξωτερικό, κάτι που νομίζω πως έχει καταστεί ιδιαίτερα σαφές τα τελευταία χρόνια σε όλους μας. Στην προσπάθεια της χώρας μας να ορθοποδήσει μέσα σε πολλαπλά χτυπήματα, ο βαθμός στον οποίο η οικονομική διπλωματία μπορεί να ενισχύσει τις άμεσες ξένες επενδύσεις θα αποτελέσει κρίσιμο παράγοντα.</p>
          <p>Η νέα Γενική Γραμματεία Διεθνών Οικονομικών Σχέσεων και Εξωστρέφειας, λοιπόν, όπως αυτό περιγράφεται από το άρθρο 159 έως το άρθρο 214 και η αναβάθμιση του ρόλου και της στρατηγικής σημασίας της οικονομικής διπλωματίας, αντανακλά τη βούληση της Κυβέρνησης να διεκδικήσει ένα κομμάτι από την πίτα των διεθνών επενδύσεων, ιδιαίτερα στη λεγόμενη πλέον, όπως έχει εισαχθεί ιστορικά και στην τρέχουσα, μετά-COVID εποχή.</p>
          <p>Σε αυτό το σημείο, θέλω να επικεντρωθώ, κύριε Πρόεδρε, σε δύο ιδιαίτερα θέματα, τα οποία πιστεύω ότι είναι χρήσιμο να ακούσει η πολιτική ηγεσία. Διαβάζω στα άρθρα 70 και 71 του σχεδίου νόμου τις προβλέψεις για την ίδρυση και τη λειτουργία στο Υπουργείο Εξωτερικών του Γραφείου Αμυντικής Διπλωματίας, το οποίο θα υπάγεται απευθείας στον κύριο Υπουργό. Ανεφέρθη προηγουμένως και ο συνάδελφος κ. Δρίτσας.</p>
          <p>Το γραφείο αυτό, σύμφωνα με τα όσα αναφέρονται στο άρθρο 70, θα λειτουργεί ως ένας σύνδεσμος μεταξύ του Υπουργείου Εθνικής Αμύνης και του Υπουργείου Εξωτερικών, ενώ στα ειδικότερα καθήκοντά του θα είναι η σύνταξη ενημερωτικών δελτίων πληροφοριών για θέματα, που αφορούν στη στρατιωτική κατάσταση και την ασφάλεια της ευρύτερης περιοχής.</p>
          <p>Είναι προφανές, πιστεύω, ότι ο συνολικός αριθμός των στελεχών που αναφέρεται στο επόμενο άρθρο, στο 71, δεν επαρκεί για την αυτόνομη συλλογή, την επεξεργασία και την ανάλυση των πληροφοριών. Το λέω από εμπειρία, αλλά και από αυτά τα οποία βιώνουμε κάθε φορά στις αρμόδιες επιτροπές.</p>
          <p>Επί της ουσίας δηλαδή, θα πρόκειται για την προσαρμογή των ήδη υπαρχόντων δελτίων πληροφοριών του Ε΄ Κλάδου του ΓΕΕΘΑ στις ανάγκες της πολιτικής ηγεσίας του Υπουργείου Εξωτερικών. Σε αυτό το πλαίσιο πιστεύω ότι θα πρέπει, κύριε Υπουργέ, να τεθεί από τώρα το πλαίσιο της στελέχωσης αυτού του γραφείου κατά προτεραιότητα από αξιωματικούς που να έχουν εμπειρία σε σχετική θέση στο Υπουργείο Εθνικής Άμυνας και οι οποίοι θα έχουν περάσει και από τα διάφορα σχολεία των Ενόπλων Δυνάμεων.</p>
          <p>Επίσης θα σας πρότεινα να εξεταστεί το ενδεχόμενο να επιστρέψει το Ελληνικό Ίδρυμα Πολιτισμού στην επίβλεψη, όπως ήταν, του Υπουργείου Εξωτερικών. Έχει αναφερθεί από πληθώρα συναδέλφων. Το Ίδρυμα αυτό είναι το βασικό εργαλείο για την προβολή του πολιτισμικού μας αποθέματος διεθνώς, σε όλα τα κράτη όπου λειτουργούν παραρτήματα δικά του.</p>
          <p>Απεναντίας η αποστολή του Υπουργείου Πολιτισμού, στο οποίο υπάγεται επί του παρόντος το Ελληνικό Ίδρυμα Πολιτισμού, εντοπίζεται πρωτίστως εντός συνόρων. Συγκριτικά θα μπορούσαμε να πούμε ότι το Γαλλικό Ινστιτούτο, το οποίο έχει μια βαριά θα έλεγα ιστορία, η οποία εμπεριέχεται και στην αυτοκρατορική αντίληψη της Γαλλίας, αλλά και άλλων τέτοιων χωρών, βέβαια, με αποικίες κ.λπ.. υπάγεται στο Υπουργείο Εξωτερικών της Γαλλίας απευθείας. Αυτός είναι ο κανόνας που ισχύει σε όλες τις παρόμοιες περιπτώσεις.</p>
          <p>Κυρίες και κύριοι συνάδελφοι, ο νέος οργανισμός που το παρόν νομοσχέδιο περιγράφει αποτελεί, κατά την άποψή μου, μία σημαντικότατη προσαρμογή της δομής του Υπουργείου Εξωτερικών στις σύγχρονες ανάγκες που αντιμετωπίζουμε σε αυτούς τους καιρούς, που η γενιά μας για πρώτη φορά αντιμετωπίζει. Γι’ αυτό τον λόγο πιστεύω ότι είναι πάλι μια πολύ καλή κοινοβουλευτική άσκηση, που θα μεταδώσει ομοψυχία και θα έλεγα εθνική συναίνεση, να υπερψηφίσουν όλες οι πτέρυγες αυτήν τη νομοθετική πρωτοβουλία, που η παρούσα ηγεσία του Υπουργείου Εξωτερικών έχει αναλάβει και εισήγαγε για ψήφιση στην Ολομέλεια.</p>
          <p>Σας ευχαριστώ πολύ, κύριε Πρόεδρε</p>
        </speech>
        <speech by="athanasios_mpouras" eId="debate_2021-02-26_speech_289">
          <from>Αθανάσιος Μπούρας</from>
          <p>Και εμείς σας ευχαριστούμε, κύριε Δαβάκη, και για τη συνέπεια στον χρόνο.</p>
          <p>Τον λόγο έχει ο Βουλευτής του Κινήματος Αλλαγής κ. Γεώργιος Φραγγίδης, για επτά λεπτά.</p>
          <p>Θα ήθελα όλοι οι συνάδελφοι, που θα ακολουθήσουν να έχουν δίπλα το ρολόι, γιατί δεν ακούτε τον σχετικό ήχο. Να τηρήσουμε τον χρόνο των επτά λεπτών γιατί, όπως ξέρετε, ο Υπουργός των Εξωτερικών είναι ο Υπουργός που είκοσι τέσσερις ώρες πρέπει να αγωνίζεται για τα εθνικά μας θέματα. Και τον ευχαριστούμε πάρα πολύ διότι, πράγματι, όλες αυτές τις ημέρες είναι εδώ στη Βουλή και υπερασπίζεται το σχετικό νομοθέτημα. Παράκληση θερμή, λοιπόν, να είμαστε συνεπείς ως προς τον χρόνο.</p>
          <p>Ορίστε, κύριε Φραγγίδη, μπορείτε να ξεκινήσετε.</p>
        </speech>
        <speech by="georgios_fraggidis" eId="debate_2021-02-26_speech_290">
          <from>ΓΕΩΡΓΙΟΣ ΦΡΑΓΓΙΔΗΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, συζητάμε σήμερα στην Ολομέλεια ένα σχέδιο νόμου για την οργάνωση και λειτουργία του Υπουργείου Εξωτερικών, του Συμβουλίου Απόδημου Ελληνισμού και ρυθμίσεις θεμάτων αναπτυξιακής συνεργασίας και ανθρωπιστικής βοήθειας. Είναι ένα σχέδιο νόμου τετρακοσίων ογδόντα άρθρων και τριακοσίων εβδομήντα επτά σελίδων για την ακρίβεια. Είναι ένα νομοθέτημα που κατά αρνητικά πρωτότυπο τρόπο περιλαμβάνει διατάξεις για θέματα, που κανονικά ρυθμίζονται με προεδρικά διατάγματα και υπουργικές αποφάσεις.</p>
          <p>Η δημιουργία ενός νέου οργανισμού του Υπουργείου Εξωτερικών είναι ένα πολύ σοβαρό θέμα γιατί ο οργανισμός του Υπουργείου δεν αλλάζει εύκολα. Δεν είναι τυχαίο ότι από τον νόμο του Ελευθερίου Βενιζέλου του 1931 φτάσαμε στο 1977 για να αλλάξει ο νόμος. Μια αλλαγή, λοιπόν, του οργανισμού οφείλει να συνοδεύεται από τις κατάλληλες ρυθμίσεις και μεταρρυθμίσεις με στόχο να διευκολύνει και να στηρίζει την ελληνική εξωτερική πολιτική.</p>
          <p>Το ερώτημα, που προκύπτει είναι κατά πόσο το παρόν νομοσχέδιο ανταποκρίνεται στις επιταγές της σύγχρονης και σύνθετης εποχής που διανύουμε, συμβάλλει στον εκσυγχρονισμό του Υπουργείου και δίνει λύσεις σε προβλήματα.</p>
          <p>Πρόκειται για ένα ογκωδέστατο, όπως προανέφερα, και πολύ αναλυτικό σχέδιο νόμου σε σημείο, μάλιστα, να περιγράφει ποια θα είναι η γραμματοσειρά του μεταφραστικού, πόσες είναι οι τελείες και οι στίξεις κ.λπ.. Υπάρχει λόγος να περιλαμβάνονται τέτοιες λεπτομέρειες στον νέο οργανισμό;</p>
          <p>Συμπεριλαμβάνει και οργανόγραμμα. Αυτό σημαίνει ότι κάθε φορά που θα απαιτείται μία αλλαγή στο οργανόγραμμα, για παράδειγμα όταν θα πρέπει να καταργηθεί μία διεύθυνση, που δεν θα θεωρείται πλέον αναγκαία, θα πρέπει να γίνεται αλλαγή του νόμου. Πόσο ορθολογικό είναι αυτό και γιατί πρέπει ο νόμος να συμπεριλαμβάνει και οργανόγραμμα; Γιατί δεν μπορεί να αποφασίζει για αυτό ο Υπουργός;</p>
          <p>Πώς αντιμετωπίζει ο νέος οργανισμός το πρόβλημα της υποστελέχωσης και του μειωμένου προϋπολογισμού του Υπουργείου; Ιδρύοντας νέες δομές με αρμοδιότητες, που σε πολλές περιπτώσεις ταυτίζονται; Συστήνοντας γραμματείες και γραφεία, που εκτινάσσουν τις μισθολογικές και λειτουργικές δαπάνες της κεντρικής υπηρεσίας, αντί να ενισχυθεί η εξωτερική πολιτική που έχει νευραλγική σημασία για την εκπροσώπηση της χώρας;</p>
          <p>Τριακόσιοι τρεις διπλωματικοί υπάλληλοι υπηρετούν στο εξωτερικό και διακόσιοι δύο στην κεντρική υπηρεσία όταν η αναλογία, που διεθνώς αναγνωρίζεται ως κατάλληλη είναι τέσσερις προς έναν. Το 2020 εξάλλου δεν υπήρξε εισαγωγή νέων διπλωματών στην ακαδημία. Την ίδια στιγμή οι διπλωμάτες, που αποχωρούν αφήνουν πίσω τους ακάλυπτα κενά. Κρίνετε ότι δεν χρειαζόμαστε διπλωμάτες;</p>
          <p>Θα ήθελα ακόμα να αναφερθώ και στα οικονομικά του Υπουργείου, που είναι τραγικά. Ο προϋπολογισμός του 2020 προέβλεπε 288 εκατομμύρια, τα οποία όμως χρησιμοποιούνται και για την κάλυψη των δαπανών της Προεδρίας της Δημοκρατίας, του Πρωθυπουργού σε ό,τι αφορά τα εθιμοτυπικά, καθώς και για την κάλυψη των εισφορών στον ΟΗΕ, την Ευρωπαϊκή Ένωση και το ΝΑΤΟ. Ο προϋπολογισμός του Υπουργείου Εξωτερικών δεν είναι επαρκής, με τις όποιες αρνητικές επιπτώσεις προκύπτουν στην εκπλήρωση της αποστολής του. Είναι αναγκαίο, λοιπόν, να ενισχυθεί.</p>
          <p>Επίσης, καταργείτε τη Γενική Γραμματεία Ευρωπαϊκών Υποθέσεων καθώς και τη Διεύθυνση Συντονισμού Ευρωπαϊκών Θεμάτων, που είναι αρμοδιότητα άλλων Υπουργείων. Γιατί το κάνετε αυτό;</p>
          <p>Καταργείται ακόμα και η Διεύθυνση της Κίνας. Η Κίνα είναι μια υπερδύναμη, η οποία έχει και θα συνεχίσει να έχει καθοριστικό ρόλο στις διεθνείς εξελίξεις. Θα θέλαμε να γνωρίζουμε τι σας οδήγησε στην απόφαση περί μη αναγκαιότητας της διεύθυνσης αυτής.</p>
          <p>Τέλος, δεν δίνετε λύση στο πολύ σοβαρό ζήτημα της κάλυψης των νοσηλίων. Η Ελλάδα είναι η μόνη χώρα της Ευρωπαϊκής Ένωσης, που δεν παρέχει ασφαλιστική κάλυψη των υπαλλήλων της στις χώρες εκτός Ευρωπαϊκής Ένωσης. Το πρόβλημα, λοιπόν, είναι πολύ σοβαρό και πρέπει να διευθετηθεί. Είναι απαράδεκτο να ταλαιπωρούνται οι άνθρωποι και να πλήττεται το κύρος της χώρας.</p>
          <p>Μεταρρύθμιση θα αποτελούσε η θέσπιση επίσης μόνιμου Υφυπουργού Εξωτερικών με διαδικασία, βέβαια, ανάδειξης τέτοια που θα δικαιολογούσε τη μονιμότητά του, όπως πρότεινε και ο εισηγητής μας, ο Ανδρέας Λοβέρδος, ο οποίος μάλιστα έκανε λόγο και για συμμετοχή του Υπουργού Εθνικής Άμυνας στη σύνθεση του Εθνικού Συμβουλίου Εξωτερικής Πολιτικής. Αυτά θα ήταν πραγματικές μεταρρυθμίσεις, τις οποίες το νομοσχέδιό σας δυστυχώς δεν συμπεριλαμβάνει.</p>
          <p>Πολύ φοβάμαι ότι το νομοσχέδιο αυτό, με τη μορφή και το περιεχόμενο που έχει, πέρα από την απουσία μεταρρυθμίσεων, περισσότερο θα παρεμποδίσει παρά θα διευκολύνει την άσκηση της εξωτερικής πολιτικής και μάλιστα σε μια τόσο κρίσιμη συγκυρία για τα ζωτικά συμφέροντα της χώρας μας. Για όλα αυτά και γι’ αυτούς τους λόγους το καταψηφίζουμε.</p>
          <p>Ευχαριστώ.</p>
        </speech>
        <speech by="athanasios_mpouras" eId="debate_2021-02-26_speech_291">
          <from>Αθανάσιος Μπούρας</from>
          <p>Ευχαριστούμε, κύριε Φραγγίδη, και για τη συνέπεια στον χρόνο.</p>
          <p>Κάνω θερμή παράκληση στους συναδέλφους να έχουν τα μικρόφωνα κλειστά και να τα ανοίγουν μόνον όταν τους δίδεται ο λόγος.</p>
          <p>Τον λόγο έχει τώρα ο Βουλευτής της Νέας Δημοκρατίας κ. Εμμανουήλ Κόνσολας.</p>
        </speech>
        <speech by="emmanouil_konsolas" eId="debate_2021-02-26_speech_292">
          <from>ΕΜΜΑΝΟΥΗΛ ΚΟΝΣΟΛΑΣ</from>
          <p>Ευχαριστώ πολύ, κύριε Πρόεδρε.</p>
          <p>Κύριε Υπουργέ, κυρίες και κύριοι Βουλευτές, είμαι πολύ χαρούμενος σήμερα που συμμετέχω σε αυτήν τη συζήτηση, σε ένα πολύ σημαντικό νομοσχέδιο του Υπουργείου Εξωτερικών, που αφορά την οργάνωση, τη λειτουργία του Υπουργείου Εξωτερικών, το Συμβούλιο Αποδήμων του Ελληνισμού -όσοι ζούμε σε περιοχές που οι απόδημοι είναι η ψυχή της περιοχής τους-, αλλά και ζητήματα, που σχετίζονται με τη ρύθμιση θεμάτων διεθνούς αναπτυξιακής συνεργασίας και ανθρωπιστικής βοήθειας. Αυτά τα ζητήματα συμπεριλαμβάνονται στο νομοσχέδιο. Θέλω από την αρχή να συγχαρώ τον Υπουργό Εξωτερικών κ. Δένδια, που με πολλή επιμέλεια φρόντισε να φέρει αυτό το σχέδιο νόμου προς συζήτηση, κάτι το οποίο θα αποτυπωθεί στην κοινή γνώμη, αλλά κυρίως θα εντυπωθεί στους πολίτες αλλά και στους απόδημους, στα στελέχη του Υπουργείου αλλά κυρίως στα διπλωματικά στελέχη, το πόσο σημαντικό είναι, γιατί προωθεί τη διπλωματία και την εξωτερική πολιτική με σύγχρονα μέσα και σύγχρονα εργαλεία.</p>
          <p>Κύριε Πρόεδρε, η άσκηση της εξωτερικής πολιτικής, πέρα από τον στρατηγικό σχεδιασμό και την εξωστρέφεια, προϋποθέτει και τη δημιουργία ενός οργανικού σχήματος, ενός ευέλικτου διοικητικού εποικοδομήματος το οποίο θα λειτουργεί υποστηρικτικά.</p>
          <p>Το νομοσχέδιο, όπως είπα και στην εισαγωγή μου, έρχεται σήμερα προς συζήτηση και ψήφιση και αυτήν ακριβώς την ανάγκη εξυπηρετεί και καλύπτει.</p>
          <p>Οι συνθήκες, κυρίες και κύριοι συνάδελφοι, έχουν αλλάξει. Είμαστε πλέον σε ένα πολυπολικό και εξαιρετικά πολύπλοκο διεθνές περιβάλλον. Το ζούμε σε όλο το εύρος, όχι μόνο της οικονομίας μέσα από την πανδημία ή μέσα από την κοινωνική έκρηξη ζητημάτων που ο πλανήτης απασχολείται. Όμως, η διπλωματία πλέον δεν ασκείται εντός του παραδοσιακού πλαισίου που γνωρίζαμε και χρειάζεται άλλον οδικό άξονα και διαφορετικές κατευθύνσεις. Υπάρχουν νέες μορφές διπλωματίας, όπως είναι η οικονομική διπλωματία και η αμυντική διπλωματία, που αποτελούν εξίσου σημαντικό έργο.</p>
          <p>Υπάρχουν λοιπόν συγκριτικά πλεονεκτήματα, που διαθέτουμε ως χώρα και οφείλουμε να αξιοποιήσουμε. Και αυτό κάνει πολύ καλά ο κ. Δένδιας το τελευταίο διάστημα. Υπάρχουν χώρες που έχουν δημιουργήσει κινήσεις και συστήματα «λόμπινγκ» επιδιώκοντας να επηρεάσουν πολιτικές αποφάσεις στο επίπεδο των διεθνών σχέσεων. Εμείς έχουμε ένα μοναδικό κεφάλαιο, τον απόδημο Ελληνισμό, εκπροσώπους της ομογένειας με ισχυρή παρουσία και κύρος. Η Παγκόσμια Διακοινοβουλευτική Ένωση του Ελληνισμού, η ΠΑΔΕΕ, που απαρτίζεται από ελληνικής καταγωγής Βουλευτές νομοθετικών σωμάτων χωρών του εξωτερικού, είναι συνδεδεμένη με την Ειδική Μόνιμη Επιτροπή Ελληνισμού της Διασποράς της Βουλής των Ελλήνων, για την προώθηση θεμάτων, που αφορούν στον απόδημο Ελληνισμό.</p>
          <p>Είχα την τύχη να συμμετέχω πολλά χρόνια σ’ αυτήν και γνωρίζω τα πεπραγμένα. Ο κ. Αναστασιάδης, ως Πρόεδρος, σε συνεργασία με τον κ. Δένδια και το Υπουργείο Εξωτερικών, είμαι βέβαιος ότι θα παράξουν πολιτικές στην κατεύθυνση, που προείπαμε.</p>
          <p>Ωστόσο, κύριε Υπουργέ, απευθυνόμενος τόσο σε εσάς όσο και στον κύριο Πρόεδρο της Βουλής, αλλά και σε άλλες πολιτικές δυνάμεις, παρά τις διαφορετικές ενδεχομένως αντιλήψεις που έχουν για το νομοσχέδιο, θα ήθελα να πω ότι θα πρέπει να συνδεθεί και με την Επιτροπή Εξωτερικών και Άμυνας για να δημιουργηθεί και ένας λειτουργικός σύνδεσμος με το Υπουργείο Εξωτερικών. Και εννοώ να συνδεθεί η Παγκόσμια Διακοινοβουλευτική Ένωση του Ελληνισμού που απαρτίζεται από τους Βουλευτές που σας είπα και γνωρίζουμε όλοι.</p>
          <p>Τον Δεκέμβριο που μας πέρασε οι Ηνωμένες Πολιτείες επέβαλαν ουσιαστικές κυρώσεις στην Τουρκία για την αγορά και τη δοκιμή του συστήματος των S-400 από τη Ρωσία, που συνιστά απειλή για ολόκληρο το δυτικό σύστημα ασφαλείας. Κάνω αυτήν την αναφορά γιατί σ’ αυτήν την απόφαση, στην ευαισθητοποίηση και ενημέρωση της αμερικανικής κοινής γνώμης για αυτήν την απειλή, αλλά κυρίως στην ψήφιση σχετικού νόμου συνέβαλαν αποφασιστικά παράγοντες της ομογένειας. Και αυτό δεν μπορεί να το προσπεράσει κανείς Έλληνας, είτε στην επικράτεια είτε εκτός επικράτειας της χώρας. Αυτό δείχνει το μέγεθος της δυναμικής, που έχει η ομογένεια. Πρόκειται για ένα μέγεθος που οφείλουμε να αξιοποιήσουμε με συντονισμό, στενή συνεργασία και διαρκή στήριξη.</p>
          <p>Υπό αυτήν την έννοια, η επαναλειτουργία του Συμβουλίου Απόδημου Ελληνισμού, όπως προβλέπει το νομοσχέδιο, αποτελεί μία αναμφισβήτητη θετική κατεύθυνση και μία εξέλιξη που νομίζω ότι είναι αναμενόμενη και από τους ομογενείς, αλλά και από τους πολιτικούς εντός και εκτός Ελλάδος.</p>
          <p>Κυρίες και κύριοι Βουλευτές, το νομοσχέδιο του Υπουργείου Εξωτερικών δημιουργεί ένα νέο οργανωτικό σχήμα, που προσδίδει πλεονέκτημα στην άσκηση της εξωτερικής πολιτικής αλλά και στη λειτουργία των δομών του Υπουργείου, τόσο στο εσωτερικό όσο και στο εξωτερικό. Η σύσταση νέας Γενικής Γραμματείας Διεθνών Οικονομικών Σχέσεων και Εξωστρέφειας αποκαθιστά μία στρέβλωση, αφού η οικονομική διπλωματία πρέπει να υπάγεται στο Υπουργείο Εξωτερικών. Και, παρά τις διαφορετικές φωνές, θα διαπιστώσετε ότι σ’ αυτήν την κατεύθυνση θα κινηθεί με γρήγορους ρυθμούς και τα αποτελέσματα θα είναι εξαιρετικά θετικά.</p>
          <p>Στην ίδια κατεύθυνση κινείται και η σύσταση Γενικής Γραμματείας Απόδημου Ελληνισμού και Δημόσιας Διπλωματίας. Ουσιαστικά η οικονομική διπλωματία, η δημόσια διπλωματία και ο απόδημος Ελληνισμός αποτελούν πεδία άσκησης δραστηριοτήτων, που σχεδιάζονται και συντονίζονται από το Υπουργείο Εξωτερικών. Το νέο οργανόγραμμα δεν δημιουργεί νέες δομές. Αντίθετα, δημιουργεί ένα ευέλικτο διοικητικό σχήμα, αφού μειώνονται οι διευθύνσεις από εξήντα πέντε σε σαράντα οκτώ, μειώνονται τα τμήματα από εκατόν ενενήντα τρία σε εξήντα επτά, μειώνονται οι υπηρεσίες, που υπάγονται απευθείας στον Υπουργό από δεκαεννέα σε δώδεκα. Στις νέες διευθύνσεις εντάσσονται η Διεύθυνση Συντονισμού και η Νέα Διεύθυνση Στρατηγικού και Επιχειρησιακού Σχεδιασμού. Στο πλαίσιο αυτό κινείται και η καινοτομία, που είναι η δημιουργία δομής συντονισμού ανάμεσα στο Υπουργείο Εξωτερικών και Άμυνας, αλλά και η δημιουργία Γραφείου Αμυντικής Διπλωματίας.</p>
          <p>Κυρίες και κύριοι συνάδελφοι, οι αμυντικές σχέσεις και συμφωνίες αλλά και τα εξοπλιστικά προγράμματα αποτελούν αντικείμενο της αμυντικής διπλωματίας και συνδέονται πλέον με τη χάραξη και την άσκηση εξωτερικής πολιτικής. Η Ελλάδα πρέπει να αποκτήσει μια εξωστρεφή αμυντική διπλωματία και με δυναμικά χαρακτηριστικά, που θα εμπνέει σεβασμό και αξιοπιστία, θα συνδέεται με την αμοιβαία στήριξη εθνικών συμφερόντων με άλλες χώρες και θα δίνει ισχυρά μηνύματα σε άλλες χώρες, που συνάπτουν αμυντικές συμφωνίες οι οποίες στρέφονται κατά της εδαφικής ακεραιότητας της χώρας μας.</p>
          <p>Αντιλαμβάνονται όλοι τι ακριβώς εννοώ και δεν χρειάζεται να εμβαθύνω περισσότερο στην αναφορά μου αυτή.</p>
          <p>Η προσπάθεια λοιπόν του Υπουργείου Εξωτερικών και του κ. Δένδια για τη δυνητική επιβολή εμπάργκο όπλων προς την Τουρκία, εφόσον συνεχίσει την αποσταθεροποιητική της πολιτική στην ανατολική Μεσόγειο και τις απειλές εναντίον των κυριαρχικών δικαιωμάτων δύο χωρών-μελών της Ευρωπαϊκής Ένωσης, είναι προς τη σωστή κατεύθυνση και θέλω να τον συγχαρώ. Αποτελούν έκφραση της αμυντικής διπλωματίας της χώρας και κάθε χώρα που θέλει να συνάψει αμυντικού χαρακτήρα συμφωνίες με εμάς οφείλει να συνυπολογίζει αυτά τα δεδομένα.</p>
          <p>Γι’ αυτό, εμείς από τη Δωδεκάνησο, από την εσχατιά του Αιγαίου, καλούμε τη γείτονα χώρα να προσανατολιστεί σε αυτά που μας ενώνουν και το Αιγαίο να γίνει θάλασσα ειρήνης και συνεργασίας. Το Υπουργείο Εξωτερικών δούλεψε αρκετά σε αυτήν την κατεύθυνση.</p>
          <p>Επειδή το νομοσχέδιο αυτό, όπως προείπα στην αναφορά μου και στην εισαγωγή μου, κινείται στην κατεύθυνση που επιθυμούμε, πιστεύω ότι πρέπει να δουν όλες οι πολιτικές παρατάξεις και τα κόμματα την επιλογή να ψηφίσουν συναινετικά και να δούμε ως εθνική πολιτική αυτές τις παραμέτρους.</p>
          <p>Κλείνοντας, κύριε Πρόεδρε, επιτρέψτε μου να κάνω μια αναφορά…</p>
        </speech>
        <speech by="athanasios_mpouras" eId="debate_2021-02-26_speech_293">
          <from>Αθανάσιος Μπούρας</from>
          <p>Κύριε Κόνσολα, με συγχωρείτε, αλλά δεν θα επιτρέψω γιατί έχετε υπερβεί αρκετά τον χρόνο. Σας παρακαλώ θερμά κλείστε με μία τελευταία παράγραφο.</p>
          <p>Είπα να κρατάτε χρόνο με το ρολόι γιατί δυσκολεύουμε τη διαδικασία.</p>
        </speech>
        <speech by="emmanouil_konsolas" eId="debate_2021-02-26_speech_294">
          <from>ΕΜΜΑΝΟΥΗΛ ΚΟΝΣΟΛΑΣ</from>
          <p>Ευχαριστώ, κύριε Πρόεδρε.</p>
          <p>Για να μην σας ταλαιπωρώ, να πω μόνο ότι το Υπουργείο Οικονομικών κατέθεσε μία τροπολογία. Είναι στη σωστή κατεύθυνση. Καλώ, όμως, και το Υπουργείο Οικονομικών να ενσωματώσει σ’ αυτήν τη φιλοσοφία και τους αυτοκινητιστές και τους επαγγελματίες φορτηγών αυτοκινήτων.</p>
          <p>Ευχαριστώ, κύριε Πρόεδρε.</p>
        </speech>
        <speech by="athanasios_mpouras" eId="debate_2021-02-26_speech_295">
          <from>Αθανάσιος Μπούρας</from>
          <p>Κι εμείς ευχαριστούμε, κύριε Κόνσολα.</p>
          <p>Θα δώσω τώρα τον λόγο στον Υφυπουργό Εργασίας κ. Τσακλόγλου προκειμένου να τοποθετηθεί διευκρινιστικά σε σχέση με την τροπολογία με γενικό αριθμό 766 και ειδικό αριθμό 7.</p>
          <p>Κύριε Υπουργέ, έχετε τον λόγο.</p>
        </speech>
        <speech by="panagiotis_tsakloglou" eId="debate_2021-02-26_speech_296">
          <from>ΠΑΝΑΓΙΩΤΗΣ ΤΣΑΚΛΟΓΛΟΥ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι Βουλευτές, το Υπουργείο Εργασίας φέρνει για ψήφιση δυο σημαντικές ρυθμίσεις, που στηρίζουν μεγάλα τμήματα των εργαζομένων, των εργοδοτών τους αλλά και των ανέργων κατά τη δύσκολη περίοδο της πανδημίας που διανύουμε. Αναφέρομαι στα άρθρα 3 και 4 της τροπολογίας 766/7, που ανέφερε προηγουμένως ο κύριος Πρόεδρος.</p>
          <p>Θα ξεκινήσω ανάποδα από το άρθρο 4 το οποίο προβλέπει την παράταση της ασφαλιστικής ικανότητας, δηλαδή την πρόσβαση σε ιατροφαρμακευτική περίθαλψη, για ένα έτος για όλους τους εργαζόμενους και τα έμμεσα ασφαλισμένα μέλη των οικογενειών τους. Με το άρθρο αυτό για όσους έχουν ασφαλιστική ικανότητα την 28η Φεβρουαρίου 2021, είτε λόγω πλήρωσης των προϋποθέσεων για πενήντα ημέρες ασφάλισης είτε λόγω ειδικών διατάξεων, παρατείνεται η ασφαλιστική τους ικανότητα για την επόμενη χρονιά, δηλαδή από την 1η Μαρτίου έως τις 28 Φεβρουαρίου του 2022.</p>
          <p>Με τον τρόπο αυτό θέλουμε πρωτίστως να καλύψουμε τους εργαζομένους οι οποίοι μέσα στην πανδημία του COVID-19 εντάχθηκαν σε συγκεκριμένα σχήματα στήριξης και για τους οποίους οι ασφαλιστικές εισφορές καλύφθηκαν από τον κρατικό προϋπολογισμό.</p>
          <p>Αναφέρω ενδεικτικά τους εργαζομένους με δικαίωμα επαναπρόσληψης σε εποχικές, τουριστικές επιχειρήσεις, καλλιτέχνες και επαγγελματίες της τέχνης αλλά και εργαζόμενους που μπήκαν σε αναστολή εργασίας στις περιοχές που επλήγησαν από τον «Ιανό» και τον σεισμό της Σάμου. Την ίδια στιγμή παρατείνουμε την κάλυψη της ασφαλιστικής ικανότητας των κατηγοριών για τις οποίες ήδη λαμβάνονται μέριμνα τα προηγούμενα χρόνια μέσω νομοθετικής ρύθμισης, όπως για παράδειγμα, τους μακροχρόνια ανέργους αλλά και τους εργαζόμενους στον Σκαραμαγκά και στην ναυπηγοεπισκευαστική ζώνη.</p>
          <p>Θα ήθελα να τονίσω ότι ο προϋπολογισμός του ΕΟΠΥΥ θα στηριχθεί με έκτακτη επιχορήγηση για τυχόν πρόσφατη επιβάρυνση, που θα προκληθεί από την αύξηση του αριθμού των δικαιούχων των υπηρεσιών του οργανισμού.</p>
          <p>Τώρα το άρθρο 3 της τροπολογίας αφορά την παράταση μέχρι τις 31 Μαρτίου 2021, δηλαδή του χρονικού διαστήματος κατά το οποίο καλύπτονται από τον κρατικό προϋπολογισμό οι εργοδοτικές εισφορές για την ασφάλιση εργαζομένων που έχουν ενταχθεί στον μηχανισμό ενίσχυσης απασχόλησης «ΣΥΝ-ΕΡΓΑΣΙΑ» και τις επιχειρήσεις του τριτογενή τομέα και των κλάδων των αεροπορικών και ακτοπλοϊκών μεταφορών βάσει των προϋποθέσεων του άρθρου 123 του ν.4714/2020.</p>
          <p>Κυρίες και κύριοι Βουλευτές, μέσω των παρατάσεων αυτών συνεχίζουμε τα μέτρα στήριξης των εργαζομένων. Αναγνωρίζουμε ότι η χρονιά που πέρασε ήταν ιδιαίτερα ασυνήθιστη χρονιά, που διατάραξε την εργασιακή πορεία του συνόλου των εργαζομένων και ανέτρεψε τα σχέδια πολλών επιχειρήσεων. Έχουμε ήδη στηρίξει με διάφορους τρόπους ένα πολύ μεγάλο μέρος των εργαζομένων και των επιχειρήσεων της χώρας και αποδεικνύουμε συνεχώς την ετοιμότητά μας να επεμβαίνουμε όπου χρειάζεται. Να υπενθυμίσω ότι μέχρι στιγμής ο συνολικός αριθμός των ωφελουμένων από τα προγράμματα στήριξης της απασχόλησης που σχεδίασε και υλοποίησε το Υπουργείο Εργασίας υπερβαίνει το ένα εκατομμύριο επτακόσιες πενήντα χιλιάδες άτομα, δηλαδή τη συντριπτική πλειονότητα των μισθωτών του ιδιωτικού τομέα, αλλά και σημαντικό τμήμα των αυτοαπασχολουμένων. Παράλληλα, ενισχύθηκαν και τα μέτρα στήριξης των ανέργων συμπολιτών μας.</p>
          <p>Για τους λόγους αυτούς σας καλώ να υπερψηφίσετε την τροπολογία.</p>
          <p>Σας ευχαριστώ πολύ.</p>
        </speech>
        <speech by="athanasios_mpouras" eId="debate_2021-02-26_speech_297">
          <from>Αθανάσιος Μπούρας</from>
          <p>Και εμείς σας ευχαριστούμε, κύριε Υφυπουργέ.</p>
          <p>Συνεχίζουμε με τον κατάλογο, με τον Βουλευτή του ΣΥΡΙΖΑ - Προοδευτική Συμμαχία κ. Νικόλαο Ηγουμενίδη.</p>
          <p>Κύριε Ηγουμενίδη, έχετε τον λόγο.</p>
        </speech>
        <speech by="nikolaos_igoumenidis" eId="debate_2021-02-26_speech_298">
          <from>ΝΙΚΟΛΑΟΣ ΗΓΟΥΜΕΝΙΔΗΣ</from>
          <p>Ευχαριστώ πολύ, κύριε Πρόεδρε.</p>
          <p>Θα ξεκινήσω από την τροπολογία, για την οποία μόλις μίλησε ο κύριος Υφυπουργός. Αφού, όπως παραδέχθηκε ο ίδιος ο Υπουργός, η κατάσταση που ζούμε έχει επηρεάσει το σύνολο των εργαζομένων, κατά τη γνώμη μου, και οι παρεμβάσεις της Κυβέρνησης, όσον αφορά τις ασφαλιστικές εισφορές, πρέπει να καλύπτουν το σύνολο των εργαζομένων.</p>
          <p>Κυρίες και κύριοι συνάδελφοι, από την πρώτη στιγμή της διακυβέρνησης της χώρας υπό την παρούσα Κυβέρνηση επιχειρήθηκε μία προσπάθεια υπερσυγκέντρωσης των εξουσιών στο Μέγαρο Μαξίμου. Με το περίφημο νομοσχέδιο για το επιτελικό κράτος μεταφέρθηκαν εξαιρετικά κρίσιμες πολιτικές και εκτελεστικές αρμοδιότητες, από την εθνική ασφάλεια μέχρι τη…(δεν ακούστηκε λόγω κακής σύνδεσης), σε ένα διακριτό σώμα υπό τον ίδιο τον κ. Μητσοτάκη.</p>
          <p>Σημειώνω και ξεχωρίζω την επιλογή του διοικητή της Αρχής Διαφάνειας από τον Πρωθυπουργό χωρίς καμμία εγγύηση αμεροληψίας, αξιοπιστίας και αξιοκρατίας.</p>
          <p>Σημειώνω τη δυνατότητα, που δόθηκε στους γενικούς και ειδικούς γραμματείς να συστήνουν επιτροπές ή ομάδες εργασίας συμπεριλαμβάνοντας ιδιώτες εμπειρογνώμονες.</p>
          <p>Αλήθεια, υπάρχουν μερικά ερωτήματα: Πόσες επιτροπές και πόσες ομάδες εργασίας έχουν συστήσει μέχρι σήμερα οι γραμματείς; Γιατί δεν έχει ενημερωθεί μέχρι σήμερα το Κοινοβούλιο και η ελληνική κοινή γνώμη; Πόσο έχουν στοιχίσει στο κράτος οι ιδιώτες εμπειρογνώμονες;</p>
          <p>Το κουβάρι του επιτελικού κράτους ξετυλίχθηκε με τον πλέον προκλητικό τρόπο στο νομοσχέδιο για την παιδεία όπου 20 εκατομμύρια ευρώ ετησίως προβλέπονται για τους ειδικούς φρουρούς στα πανεπιστήμια αλλά δεν περίσσεψε ούτε ένα ευρώ για την έρευνα των δημοσίων πανεπιστημίων. Φτάνει βεβαίως όλο αυτό το επιτελικό κράτος μέχρι την αμαρτωλή ιστορία του διευθυντή του Εθνικού Θεάτρου.</p>
          <p>Γιατί τα αναφέρω όλα αυτά εισαγωγικά; Γιατί, κατά τη γνώμη μου, όλα τα σχέδια νόμου της Κυβέρνησης, που έρχονται και αφορούν τη λειτουργία του κράτους είναι όψεις του ίδιου νομίσματος. Είναι στοιχεία του ίδιου μείγματος πολιτικής, της πολιτικής επιλογής της Κυβέρνησης της Νέας Δημοκρατίας. Μιλάμε για ένα πολυσύνθετο και γραφειοκρατικό πλέγμα δομών οι οποίες προωθούν έναν συγκεντρωτισμό σε συνδυασμό με την απουσία γενναίας χρηματοδότησης στον πυρήνα του δημόσιου συστήματος του κράτους.</p>
          <p>Κύριε Υπουργέ, κατά τη γνώμη μου το παρόν νομοσχέδιο, που αφορά το οργανόγραμμα του Υπουργείου Εξωτερικών δεν μπόρεσε να ξεφύγει από αυτόν τον κλοιό, από αυτή την κατεύθυνση της κυβερνητικής πολιτικής. Μέσα σε ένα σύνολο τετρακοσίων ογδόντα άρθρων δημιουργείτε ένα δυσλειτουργικό σχήμα με έντονα συγκεντρωτική κεντρική υπηρεσία -επιτρέψτε μου την έκφραση- με καρατομήσεις και συγχωνεύσεις κρίσιμων για την εξωτερική πολιτική διευθύνσεων και χωρίς καμμία ουσιαστική αλλαγή στις διπλωματικές μας αρχές στο εξωτερικό.</p>
          <p>Βεβαίως, σε τούτη την προσπάθειά σας ουσιαστικά δεν πήρατε υπ’ όψιν σας καθόλου τους φορείς που ακούσαμε, τους ανθρώπους, δηλαδή, του ίδιου του Υπουργείου. Ας τους δώσουμε για λίγο τον λόγο.</p>
          <p>Τι είπαν οι διπλωματικοί υπάλληλοι εδώ στη Βουλή; Το δαιδαλώδες και ογκώδες κείμενο του εν λόγω νομοσχεδίου παρουσιάζει ασάφειες και είναι δύσκολο να εφαρμοστεί. Δεν περιέχει καμμία πρόβλεψη απλοποίησης ή ψηφιοποίησης των παρεχόμενων υπηρεσιών της εξωτερικής υπηρεσίας και δεν αποτελεί κείμενο μεταρρύθμισης και καινοτομίας ή απλοποίησης των οικονομικών και διοικητικών διαδικασιών και ενεργειών.</p>
          <p>Το κυριότερο που θα ήθελα εγώ να σημειώσω, πέρα από την παρατήρηση των διπλωματικών υπαλλήλων, είναι ότι δεν πήραν καμμία ουσιαστική απάντηση ή δέσμευση. Ως προς τις διευθύνσεις, οι ίδιοι οι υπάλληλοι ρωτάνε «πώς είναι δυνατόν η Διεύθυνση των Ηνωμένων Πολιτειών της Αμερικής να είναι υπό την ίδια διεύθυνση με τους αρμόδιους των θεμάτων της Λατινικής Αμερικής;».</p>
          <p>Επιπλέον δεν μπορεί να υπάρχει Διεύθυνση Στρατηγικού Σχεδιασμού στο Υπουργείο Εξωτερικών γιατί αν υπάρχει προκύπτει ένα εύλογο ερώτημα. Τι λόγο έχουν οι πολιτικές διευθύνσεις, που από τη φύση τους ασκούν παρόμοιο σχεδιασμό;</p>
          <p>Και βεβαίως, δέσμιες ακριβώς της κυβερνητικής πολιτικής είναι και οι κατευθύνσεις σας αυτές, κύριε Υπουργέ. Έχουμε την απουσία πρόνοιας για ένα Συμβούλιο Εθνικής Ασφάλειας. Δεν θέλουμε προσωπικό σύμβουλο του Πρωθυπουργού. Θέλουμε μία οργανωμένη δομή, ένα Συμβούλιο Εθνικής Ασφάλειας, που θεσμικά θα διαμορφώνει τον τομέα της στρατηγικής διαχείρισης. Εσείς προτιμάτε τον Σύμβουλο Εθνικής Ασφάλειας για τον Πρωθυπουργό χωρίς δομή, χωρίς θεσμική σχέση ανάμεσα στα δυο Υπουργεία, Εξωτερικών και Άμυνας.</p>
          <p>Η συζήτηση στις επιτροπές, κυρίες και κύριοι συνάδελφοι, ανέδειξε δυο ζητήματα, στα οποία θα ήθελα να σταθώ για λίγο πριν κλείσω την τοποθέτησή μου.</p>
          <p>Το πρώτο είναι το ζήτημα της υποστελέχωσης. Δεν μπορώ να αποφύγω τον πειρασμό να συγκρίνω τις υπηρεσίες του Υπουργείου Εξωτερικών και τη στελέχωσή τους με τη γείτονα εξ ανατολών χώρα. Η Τουρκία είναι έκτη ως προς τον αριθμό των διπλωματικών υπηρεσιών και διπλωματών στον κόσμο, ενώ εμείς έχουμε πεντακόσιους πέντε διπλωμάτες σε σύνολο εννιακοσίων είκοσι οργανικών θέσεων, δηλαδή περίπου τους μισούς και με ένα ειδικό πρόβλημα υποστελέχωσης των αρχών του εξωτερικού. Και προχωράτε και φέρατε αυτό το νομοσχέδιο συζήτησης του οργανογράμματος χωρίς να έχει λυθεί ένα τέτοιο ζήτημα.</p>
          <p>Στο σημείο αυτό να σημειώσω ότι υποστηρίζω βεβαίως την τροπολογία που καταθέσαμε, τη συγκεκριμένη τροπολογία που κατέθεσε ο ΣΥΡΙΖΑ για τη νοσηλεία των υπαλλήλων του Υπουργείου Εξωτερικών, που υπηρετούν στην εξωτερική υπηρεσία του Υπουργείου και την καταβολή ιατρικών δαπανών σε χώρες, που είτε δεν υφίσταται η δημόσια υγεία είτε υφίσταται αλλά δεν υπάρχει η διακρατική σχέση ή συμφωνία με την Ελλάδα.</p>
          <p>Το δεύτερο ζήτημα, που αναδείχθηκε στη συζήτηση που έγινε στις επιτροπές, σε έναν βαθμό θα έλεγα και στην Ολομέλεια -παρακολουθώ τη συζήτηση από το πρωί- ήταν το ζήτημα της υποχρηματοδότησης. Ο τελευταίος προϋπολογισμός φτάνει στο ποσό των 288 εκατομμυρίων. Χρειάστηκε μία γενναία οικονομική ενίσχυση, αλλά κυρίως και μία διαφορετική λογική. Πάλι ας δώσουμε τον λόγο στους υπαλλήλους του Υπουργείου. Ο Πρόεδρος της Ένωσης Διπλωματικών Υπαλλήλων Οικονομικών και Εμπορικών Υποθέσεων τόνισε: «Κάθε ευρώ που επενδύεται στη στήριξη και την προώθηση των εξαγωγών και στην προσέλευση των επενδύσεων προσθέτει 10 ευρώ στην εθνική οικονομία.». Δηλαδή, ένα ευρώ προσθέτει 10 ευρώ στην εθνική οικονομία. Και διερωτάται κανείς: Πώς να χαραχθεί πολιτική, όταν ακόμα και σε αυτό το οργανόγραμμα των τετρακοσίων ογδόντα άρθρων δεν υπάρχει πρόβλεψη ούτε για τη στοιχειώδη παροχή δαπανών για την προώθηση των ελληνικών προϊόντων και την προσέλευση επενδύσεων στους καθ’ ύλην αρμόδιους υπαλλήλους.</p>
          <p>Γι’ αυτό λέω -και το τόνισα- ότι χρειάζεται μια άλλη λογική, μια άλλη πολιτική κατεύθυνση. Για να σταματήσει, επιτέλους, το δημόσιο να πυροβολεί τα ίδια τα πόδια του.</p>
        </speech>
        <speech by="athanasios_mpouras" eId="debate_2021-02-26_speech_299">
          <from>Αθανάσιος Μπούρας</from>
          <p>Ολοκληρώστε, κύριε Ηγουμενίδη. Έχετε ξεπεράσει τον χρόνο.</p>
        </speech>
        <speech by="nikolaos_igoumenidis" eId="debate_2021-02-26_speech_300">
          <from>ΝΙΚΟΛΑΟΣ ΗΓΟΥΜΕΝΙΔΗΣ</from>
          <p>Ολοκληρώνω, κύριε Πρόεδρε, σε δέκα δευτερόλεπτα. Ευχαριστώ για την ανοχή σας.</p>
          <p>Κύριε Υπουργέ, νομίζω ότι οι ιδεοληπτικές εμμονές της Κυβέρνησής σας να ιδρυθεί στη χώρα ένα νεοφιλελεύθερο επιτελικό κράτος δεν σας αφήνουν να προχωρήσετε στην τομή, που έχει πραγματικά ανάγκη και το Υπουργείο Εξωτερικών. Μάλιστα, όχι απλά κρατάτε δέσμιο ένα Υπουργείο, αλλά και τους ανθρώπους του, που έχουν πολύ περισσότερες δυνατότητες, και κατά τη γνώμη μου και οράματα και για την πατρίδα και για την άσκηση της εξωτερικής πολιτικής της χώρας σας. Η ιδεοληπτική εμμονή σας στο επιτελικό κράτος, όπως το φαντάζεστε και όπως μας έχετε δείξει με όλα τα νομοσχέδια, που έχει φέρει μέχρι τώρα η Κυβέρνησή σας, περιορίζει ακριβώς τους ορίζοντες και των ανθρώπων του Υπουργείου και συνολικά της προοπτικής της εξωτερικής πολιτικής της χώρας.</p>
          <p>Σας ευχαριστώ πολύ.</p>
        </speech>
        <speech by="athanasios_mpouras" eId="debate_2021-02-26_speech_301">
          <from>Αθανάσιος Μπούρας</from>
          <p>Συνεχίζουμε με τον κ. Ανδρέα Νικολακόπουλου, Βουλευτή της Νέας Δημοκρατίας.</p>
          <p>Παράκληση θερμή σε όλους, να τηρείται ο χρόνος των επτά λεπτών. Επειδή δεν ακούτε τον ήχο από την Αίθουσα, βάλτε το ρολόι δίπλα σας.</p>
          <p>Κύριε Νικολακόπουλε, έχετε τον λόγο.</p>
        </speech>
        <speech by="andreas_nikolakopoulos" eId="debate_2021-02-26_speech_302">
          <from>ΑΝΔΡΕΑΣ ΝΙΚΟΛΑΚΟΠΟΥΛΟΣ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, το παρόν σχέδιο νόμου είναι εξαιρετικά σημαντικό, αναγκαίο και ουσιαστικό όχι μόνο για τη λειτουργία του Υπουργείου Εξωτερικών, αλλά κυρίως για την εξωτερική πολιτική μας, η οποία πρέπει να είναι προσαρμοσμένη στις νέες συνθήκες. Εξωτερική πολιτική με συγκεκριμένη στρατηγική και διπλωματικό σχεδιασμό και με βασικούς πυλώνες τις διεθνείς σχέσεις, τις οικονομικές σχέσεις, την εξωστρέφεια, τον απόδημο Ελληνισμό και τη δημόσια διπλωματία.</p>
          <p>Αυτοί οι πυλώνες αποτελούν και τα ισχυρά θεμέλια του νομοσχεδίου για μία σύγχρονη εξωτερική πολιτική όχι μόνο για την ανάσχεση της τουρκικής προκλητικότητας, η οποία τις τελευταίες ημέρες έρχεται ξανά στο προσκήνιο, αφού πλέον ο διάλογος στο συγκεκριμένο πλαίσιο των διερευνητικών επαφών δεν αφήνει στην Τουρκία το περιθώριο για να προβάλει τις διεκδικήσεις και προσπαθεί πλέον να προκαλέσει.</p>
          <p>Μια σύγχρονη πολιτική πρέπει να έχει στο επίκεντρο και την οικονομική διπλωματία. Αυτό αποτέλεσε από την αρχή στόχο του Πρωθυπουργού, του Υπουργείου Εξωτερικών και της Κυβέρνησης. Μια οικονομική διπλωματία στα πρότυπα των ανεπτυγμένων χωρών, που θα δημιουργήσει το κατάλληλο πλαίσιο και θα ανοίξει τον δρόμο για νέες επενδύσεις και ταυτόχρονα, θα ανοίξει νέες δυνατότητες για Έλληνες εμπόρους και επιχειρηματίες, ώστε να εξάγουν τα προϊόντα τους στις αγορές του εξωτερικού.</p>
          <p>Το παρόν σχέδιο νόμου εντάσσει την οικονομική διπλωματία στον πυρήνα της λειτουργίας του Υπουργείου Εξωτερικών και ως αναπόσπαστο τμήμα της εξωτερικής πολιτικής. Με σημείο αναφοράς την «ENTERPRISE GREECE», θα επιτελεί έναν σημαντικό και πολύπλευρο ρόλο που δεν θα αφορά μόνο την προσέλκυση επενδυτών, αλλά και τον συντονισμό έναντι των υποψήφιων επενδυτών και των εμπλεκομένων φορέων του δημοσίου. Συνδέεται, μάλιστα, σε θεσμικό επίπεδο με τις ελληνικές πρεσβείες και τα γραφεία οικονομικών και εμπορικών υποθέσεων ανά τον κόσμο.</p>
          <p>Με όχημα, επίσης, μια νέα Γενική Γραμματεία Διεθνών Οικονομικών Σχέσεων και Εξωστρέφειας δημιουργείται μία ενιαία πύλη εξωστρέφειας στο Υπουργείο Εξωτερικό.</p>
          <p>Εκσυγχρονίζεται το πλαίσιο για το εξαγωγικό εμπόριο και την προώθηση των εξαγωγών με συγκεκριμένους στόχους και δείκτες. Αντιμετωπίζονται ουσιαστικά οι δυσχέρειες, που είχαν δημιουργηθεί από την έλλειψη συντονισμού πολλών αρμοδιοτήτων. Διευρύνεται η συνεργασία με όλους τους εμπλεκόμενους φορείς δημόσιου και ιδιωτικού τομέα, όπως περιφέρειες και επιμελητήρια. Παρέχεται, επίσης, τεχνική βοήθεια σε κάθε επιχείρηση που θέλει να καταστεί εξαγωγική.</p>
          <p>Μπορούμε να δημιουργήσουμε συνθήκες ανάδειξης των συγκριτικών πλεονεκτημάτων των ελληνικών επιχειρήσεων και να εκμεταλλευτούμε τη δυναμική των Ελλήνων εξαγωγέων, πετυχαίνοντας και αύξηση στη μετα-COVID εποχή.</p>
          <p>Μεγάλος και κρίσιμος στόχος είναι να αυξηθούν οι εξαγωγές σε 48% ως ποσοστό επί του ΑΕΠ έως το 2023, από το 37% το 2019 και να ολοκληρωθούν μεγάλες στρατηγικές επενδύσεις.</p>
          <p>Κυρίες και κύριοι συνάδελφοι, το παρόν σχέδιο νόμου οδηγεί σε αναδιάρθρωση του Υπουργείου Εξωτερικών. Θα ήταν, όμως, ιδιαίτερα να σταθώ σε συγκεκριμένες βασικές διατάξεις.</p>
          <p>Καινοτομία αποτελεί η δημιουργία κέντρου σχεδιασμού εξωτερικής πολιτικής. Δημιουργείται έτσι, σε συνεργασία με ακαδημαϊκά ιδρύματα, μια δεξαμενή σκέψης για παροχή επιστημονικής υποστήριξης και για την προετοιμασία της στρατηγικής του Υπουργείου Εξωτερικών. Επιδιώκουμε μια νέα επιστημονική και σύγχρονη διπλωματία, που θα ενισχύσει την εξωτερική πολιτική του Υπουργείου.</p>
          <p>Η Αξιωματική Αντιπολίτευση μέχρι σήμερα κατηγορεί συνεχώς για έλλειψη στρατηγικής. Δεν βλέπει τις ισχυρές συμμαχίες που συνάπτουμε, τις συμφωνίες που επιλύουν θέματα τα οποία δεν είχαν λυθεί για χρόνια, όπως οι συμφωνίες με Αίγυπτο, Ιταλία και Αλβανία, τις στρατηγικές συνεργασίες με ισχυρές χώρες, τη σταδιακή επέκταση της αιγιαλίτιδας ζώνης, την ξεκάθαρη καταδίκη της συμπεριφοράς της Τουρκίας από διεθνείς οργανισμούς, την ενίσχυση των Ενόπλων μας Δυνάμεων.</p>
          <p>Αφού δεν βλέπει όλα αυτά, ας δει τουλάχιστον το προφανές όφελος που προκύπτει για τη διαμόρφωση μακρόπνοης εθνικής στρατηγικής από την ψήφιση αυτών των διατάξεων του παρόντος σχεδίου νόμου.</p>
          <p>Άλλο ένα σημείο του σχεδίου νόμου, που έχει ύψιστη σημασία είναι η δημιουργία Γραφείου Αμυντικής Διπλωματίας. Σύμφωνα με τα άρθρα 70 και 71 αποτελεί τη βασικότερη δομή συντονισμού μεταξύ του Υπουργείου Εξωτερικών και του Υπουργείου Εθνικής Άμυνας. Είναι δύο Υπουργεία με καθοριστικό ρόλο στην προσπάθεια προάσπισης των εθνικών μας συμφερόντων, που η αμοιβαία συνεργασία τους κρίνεται απαραίτητη.</p>
          <p>Κυρίες και κύριοι συνάδελφοι, πρέπει να αναφερθώ και στην ψυχή του Υπουργείου, τους Έλληνες διπλωμάτες, τους ανθρώπους του Υπουργείου που επανδρώνουν διαχρονικά τα συμφέροντα, τη σταθερότητα και την ανάπτυξη της χώρας μας. Για τον λόγο αυτό οφείλουμε να συνδράμουμε ουσιαστικά στο διαχρονικό και δύσκολο εγχείρημά τους. Καλούνται πολλές φορές να στελεχώσουν αποστολές για την εξωτερική μας πολιτική σε πέντε ηπείρους, γεγονός που ελλοχεύει, όπως αντιλαμβάνεστε, πολλούς κινδύνους. Η κάλυψη των εξόδων τους από ατυχήματα, νοσοκομειακή περίθαλψη και ιατρική φροντίδα κρίνεται απολύτως αναγκαία και απαραίτητη, γεγονός που ενισχύει ακόμα περισσότερο την ανάγκη αύξησης του προϋπολογισμού του Υπουργείου, προκειμένου να μπορέσει να ασκήσει και να ανταποκριθεί αποτελεσματικά και σε αυτήν την υπηρεσία, αλλά και σε όλες τις νέες, διευρυμένες αρμοδιότητές του.</p>
          <p>Ένα ακόμα σημαντικό σημείο αναφοράς του παρόντος σχεδίου νόμου είναι αυτό, που αφορά τη λειτουργία του απόδημου Ελληνισμού που τοποθετείται στον πυρήνα των δραστηριοτήτων του Υπουργείου με τη δημιουργία μιας νέας ισχυρής Γραμματείας Απόδημου Ελληνισμού, ενώ γίνεται πράξη η επαναλειτουργία του Συμβουλίου Απόδημου Ελληνισμού που προβλέπεται στο άρθρο 108 του Συντάγματος, ως συμβουλευτικό όργανο για θέματα, που αφορούν απόδημο και ομογενειακό πολιτισμό, που αποτελούν στρατηγική προτεραιότητα για τη χώρα μας.</p>
          <p>Ενισχύουμε τον ρόλο του απόδημου Ελληνισμού και της ομογένειας και ενισχύεται η διεθνής εικόνα της χώρας μας.</p>
          <p>Κυρίες και κύριοι συνάδελφοι, η Κυβέρνηση, ο Πρωθυπουργός και Υπουργός Εξωτερικών έχουν θέσει την εξωτερική πολιτική στην πρώτη γραμμή των μεταρρυθμίσεων. Η αναδιάρθρωση του μηχανισμού και του τρόπου λειτουργίας του Υπουργείου Εξωτερικών, που ρυθμίζεται στο παρόν σχέδιο νόμου, οδηγούν στον εκσυγχρονισμό του οργανισμού, στην άμεση ενεργοποίηση των εργαλείων του, στην επένδυση στο ανθρώπινο δυναμικό και στην ταχύτερη και αποτελεσματικότερη διπλωματία. Η εξωστρέφεια της χώρας μας δυναμώνει και το κράτος μας ισχυροποιείται ακόμα περισσότερο.</p>
          <p>Σας καλώ, λοιπόν, να ψηφίσουμε το παρόν σχέδιο νόμου.</p>
          <p>Σας ευχαριστώ.</p>
        </speech>
        <speech by="athanasios_mpouras" eId="debate_2021-02-26_speech_303">
          <from>Αθανάσιος Μπούρας</from>
          <p>Και εμείς ευχαριστούμε.</p>
        </speech>
        <speech by="ioannis_amanatidis" eId="debate_2021-02-26_speech_304">
          <from>ΙΩΑΝΝΗΣ ΑΜΑΝΑΤΙΔΗΣ</from>
          <p>Κύριε Πρόεδρε, με συγχωρείτε πολύ. Θέλω να πάρω τον λόγο για ένα σημαντικό ζήτημα.</p>
        </speech>
        <speech by="athanasios_mpouras" eId="debate_2021-02-26_speech_305">
          <from>Αθανάσιος Μπούρας</from>
          <p>Ορίστε, κύριε συνάδελφε.</p>
        </speech>
        <speech by="ioannis_amanatidis" eId="debate_2021-02-26_speech_306">
          <from>ΙΩΑΝΝΗΣ ΑΜΑΝΑΤΙΔΗΣ</from>
          <p>Δεν γίνεται να συνεχιστεί αυτό το πράγμα. Έρχονται τροπολογίες την τελευταία στιγμή.</p>
        </speech>
        <speech by="athanasios_mpouras" eId="debate_2021-02-26_speech_307">
          <from>Αθανάσιος Μπούρας</from>
          <p>Είστε παλαιός κοινοβουλευτικός. Έχω την εντύπωση ότι δεν το βλέπετε πρώτη φορά αυτό. Μελετήστε λίγο, κύριε Αμανατίδη.</p>
          <p>Θα δώσω τον λόγο πρώτα στον Βουλευτή της Νέας Δημοκρατίας κ. Κωνσταντίνο Μαραβέγια και μετά θα πάρει τον λόγο ο Υπουργός Εσωτερικών, ο κ. Βορίδης, προκειμένου να τοποθετηθεί επί της τροπολογίας.</p>
        </speech>
        <speech by="ioannis_amanatidis" eId="debate_2021-02-26_speech_308">
          <from>ΙΩΑΝΝΗΣ ΑΜΑΝΑΤΙΔΗΣ</from>
          <p>Θα κάνετε δεκτή την τροπολογία του Υπουργείου Εσωτερικών;</p>
        </speech>
        <speech by="athanasios_mpouras" eId="debate_2021-02-26_speech_309">
          <from>Αθανάσιος Μπούρας</from>
          <p>Την είδα και εγώ, κύριε Αμανατίδη. Κοιτάξτε την λίγο. Μιάμιση σελίδα είναι. Τη διάβασα. Και εσείς μπορείτε να τη διαβάσετε και όλοι μας και να πείτε μετά τις ενστάσεις σας, εάν έχετε.</p>
          <p>Κύριε Μαραβέγια, έχετε τον λόγο, υπενθυμίζω για επτά λεπτά.</p>
        </speech>
        <speech by="konstantinos_marabegias" eId="debate_2021-02-26_speech_310">
          <from>ΚΩΝΣΤΑΝΤΙΝΟΣ ΜΑΡΑΒΕΓΙΑΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, συζητάμε σήμερα για τον νέο τρόπο οργάνωσης του Υπουργείου Εξωτερικών και για το πώς θα ενισχύσει η πατρίδα μας την εξωστρέφειά της, πώς θα βλέπει καλύτερα τον κόσμο και πώς ο κόσμος θα έχει μια καλύτερη εικόνα για την ίδια την Ελλάδα. Αυτή, άλλωστε, είναι η αποστολή του ελληνικού Διπλωματικού Σώματος, που δίνει διεθνώς το καλύτερο παράδειγμα με τον επαγγελματισμό του.</p>
          <p>Σε αυτήν την προσπάθεια δεν συμμετέχουν μόνο οι Έλληνες διπλωμάτες και οι υπηρεσίες του Υπουργείου Εξωτερικών. Όλοι οφείλουν να συμβάλουν στο μέτρο των δυνατοτήτων τους. Και βέβαια, σε αυτό θα πρέπει να συμβάλουμε κι εμείς οι πολιτικοί. Το τι λέμε εδώ στη Βουλή, αλλά και το τι διακινείται στο διαδίκτυο σχετικά με την ελληνική πολιτική σκηνή συχνά αναπαράγεται σε ξένα μέσα ενημέρωσης, δημιουργώντας εντυπώσεις.</p>
          <p>Με άλλα λόγια, τόσο τα κόμματα, όσο και εμείς οι Βουλευτές έχουμε ευθύνη για το πώς προβάλλεται η χώρα μας στο εξωτερικό, αν δηλαδή η Ελλάδα εμφανίζεται ως ένα κράτος σοβαρό, συγκροτημένο και ενταγμένο στον ευρωπαϊκό πολιτικό πολιτισμό ή όχι.</p>
          <p>Φοβάμαι, κύριε Υπουργέ, ότι δυστυχώς η χθεσινή προσπάθεια του Πρωθυπουργού σε αυτήν εδώ την Αίθουσα να κρατήσει τον πολιτικό διάλογο μακριά από τη λάσπη δεν βρήκε ανταπόκριση εκ μέρους του ΣΥΡΙΖΑ. Κι αυτό φαίνεται από τη συνεχιζόμενη ανακύκλωση των γνωστών πια λυμάτων από κομματικά τρολ και όχι μόνο.</p>
          <p>Αναφέρομαι, βέβαια, στην υπόθεση Λιγνάδη και στις κομματικές ταυτίσεις που κάνουν όχι μόνο οι ανώνυμοι επαγγελματίες της λάσπης, αλλά η επώνυμοι πολιτικοί, όπως δυστυχώς και ο κ. Πολάκης.</p>
          <p>Το πρόβλημα του κ. Πολάκη, λοιπόν, και του ΣΥΡΙΖΑ ήταν -λέει- γιατί ασχολήθηκε ο Κυριάκος Μητσοτάκης με τα ασυνόδευτα παιδιά, γιατί φρόντισε προσωπικά να δημιουργηθεί μια ειδική γραμματεία στο Υπουργείο Μετανάστευσης για την προστασία των ασυνόδευτων ανηλίκων. Το ενδιαφέρον του ίδιου του Πρωθυπουργού για τους πλέον ευάλωτους, τους μικρούς μετανάστες που έρχονται στη χώρα μας είναι επιλήψιμο μας είπε ο κ. Πολάκης και οι όμοιοί του.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής, κ. ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ)</scene>
        <speech by="odusseas_konstantinopoulos" eId="debate_2021-02-26_speech_311">
          <from>Οδυσσέας Κωνσταντινόπουλος</from>
          <p>Κι εμείς σας ευχαριστούμε.</p>
          <p>Τον λόγο έχει ο κ. Βορίδης για ν’ αναπτύξει μία τροπολογία, την οποία έχει καταθέσει.</p>
        </speech>
        <speech by="mauroudis_boridis" eId="debate_2021-02-26_speech_312">
          <from>ΜΑΥΡΟΥΔΗΣ ΒΟΡΙΔΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κατ’ αρχάς, να δικαιολογήσω το εκπρόθεσμο, το οποίο συνίσταται στο ότι έχει μέσα δύο προθεσμίες. Οι δύο διατάξεις έχουν δύο προθεσμίες, οι οποίες λήγουν στις 28 Φεβρουαρίου. Επομένως, υπάρχει κατεπείγον λόγος να γίνει αυτή η ρύθμιση, για να μην υπάρξει οποιαδήποτε παρακώλυση στη δημόσια λειτουργία.</p>
        </speech>
        <speech by="ioannis_amanatidis" eId="debate_2021-02-26_speech_313">
          <from>ΙΩΑΝΝΗΣ ΑΜΑΝΑΤΙΔΗΣ</from>
          <p>Σε ποιο άρθρο είναι αυτό; Στο άρθρο 1;</p>
        </speech>
        <speech by="mauroudis_boridis" eId="debate_2021-02-26_speech_314">
          <from>ΜΑΥΡΟΥΔΗΣ ΒΟΡΙΔΗΣ</from>
          <p>Είναι και στο άρθρο 1 και στο άρθρο 2. Θα εξηγήσω αμέσως τώρα, κύριε Αμανατίδη.</p>
          <p>Το άρθρο 1 είναι μία παράταση ήδη υφιστάμενης ρυθμίσεως, η οποία λήγει στις 28 Φεβρουαρίου και η οποία έδινε νομιμότητα λειτουργίας στα υπηρεσιακά συμβούλια, κυρίως για λόγους συγκρότησης τους, προκειμένου να συμμετέχουν οι εκπρόσωποι των εργαζομένων. Γιατί γίνεται τώρα αυτό; Διότι οι εκπρόσωποι των εργαζομένων δεν μπορούν να εκλεγούν, διότι λόγω των μέτρων των περιοριστικών εξαιτίας της πανδημίας δεν μπορούν να γίνουν οι συνελεύσεις. Δίνεται, βεβαίως, η δυνατότητα να γίνουν διά ψηφοφορίας ηλεκτρονικής, αλλά αυτό αποτελεί μία δυνατότητα των εργαζομένων που μπορούν να την ασκήσουν, μπορεί και όχι.</p>
          <p>Άρα, λοιπόν, προκειμένου να υπάρχει δυνατότητα να επιλέξουν να μην την ασκήσουν, αν αυτό θέλουν για λόγους δικούς τους, που έχουν να κάνουν με την οργάνωση εκπροσώπησης τους, πρέπει να παρατείνουμε μέχρι τις 30 Ιουνίου 2021, που γίνεται μία εκτίμηση ότι θα έχουμε άρση των περιοριστικών μέτρων. Πρέπει να παρατείνουμε την εκπροσώπηση των εργαζομένων στα υπηρεσιακά συμβούλια ως έχει σήμερα. Αλλιώς, θα είχαμε ένα πρόβλημα νόμιμης συγκρότησης των υπηρεσιακών συμβουλίων. Άρα, λοιπόν, αυτό καλύπτει το άρθρο 1.</p>
          <p>Στο άρθρο 2, εκείνο το οποίο γίνεται είναι ότι στην πραγματικότητα -γιατί λέω ότι και αυτό έχει προθεσμία- ο κύκλος κινητικότητας, ο οποίος έχει ανοίξει κλείνει στις 28 Φεβρουαρίου. Δίνουμε μια μικρή προθεσμία μέχρι τις 8 Μαρτίου, προκειμένου να υποβληθούν στοιχεία από φορείς, οι οποίοι δεν έχουν ακόμα υποβάλει. Ταυτόχρονα, όμως, έχει διαπιστωθεί από τον τρόπο με τον οποίο εξελίχθηκε ο τρέχων κύκλος κινητικότητας ότι υπάρχει μία σημαντική μετακίνηση προσωπικού από μικρούς δήμους κάτω των είκοσι πέντε χιλιάδων και επομένως, αυτό μπορεί να δημιουργήσει προβλήματα λειτουργίας.</p>
          <p>Προσπαθούμε να αντιμετωπίσουμε τα ζητήματα αυτά, που έχουν ανακύψει στον τρέχοντα κύκλο κινητικότητας, αυξάνοντας το ποσοστό κάλυψης, αυτό, δηλαδή, που ουσιαστικά πρέπει να μένει. Ήδη υπάρχει υφιστάμενη διάταξη, που απαιτεί να υπάρχει 65%, προκειμένου να επιτραπεί η μετακίνηση. Αυξάνουμε το ποσοστό αυτό στους μικρούς δήμους στο 80%. Άρα, και αυτό είναι μια ρύθμιση, η οποία αποσκοπεί στην εύρυθμη λειτουργία κυρίως των μικρών δήμων.</p>
          <p>Το τρίτο άρθρο, το οποίο, επίσης, έχει την προθεσμία μέχρι τις 30-6-2021, προφανώς δίνει τη δυνατότητα, ειδικά σε νομικά πρόσωπα δημοσίου δικαίου, να μπορούν να κάνουν γενικές συνελεύσεις και να λαμβάνουν αποφάσεις διά περιφοράς κατόπιν αιτιολογημένης σχετικής αποφάσεως του διοικητικού τους συμβουλίου. Αυτό είναι κάτι το οποίο ουσιαστικά ζητείται κυρίως από επιμελητηριακούς φορείς. Εν προκειμένω, σας λέω συγκεκριμένα το αίτημα αφορά το Οικονομικό Επιμελητήριο. Πρέπει να κάνει τη συνέλευσή του. Δεν μπορεί να κάνει τη συνέλευσή του λόγω κορωνοϊού. Του δίνουμε τη δυνατότητα με απόφαση του διοικητικού του συμβουλίου να συνεδριάσει η συνέλευση και να λάβει απόφαση διά περιφοράς.</p>
          <p>Αυτές είναι οι τρεις διατάξεις άνευ προβλημάτων και δυσκολιών. Επομένως, καλώ το Σώμα να τις εγκρίνει.</p>
          <p>Και, βεβαίως, νομίζω είναι προφανής η ανάγκη, η κατεπείγουσα ανάγκη, που έχουμε να καλύψουμε εδώ και γι’ αυτό ζητάμε να δικαιολογήσετε και την εκπρόθεσμη και κατεπείγουσα υποβολή αυτής της τροπολογίας. Όπως ξέρετε, ειδικά το Υπουργείο Εσωτερικών και ειδικά εγώ προσπαθούμε κατά το δυνατόν να το αποφύγουμε αυτό, αλλά δεν είχαμε άλλο νομοσχέδιο και δεν είχαμε κυρίως δικό μας νομοσχέδιο για να ρυθμίσουμε τα ζητήματα αυτά.</p>
          <p>Ευχαριστώ πολύ.</p>
        </speech>
        <speech by="georgios_katrougkalos" eId="debate_2021-02-26_speech_315">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Κύριε Πρόεδρε, ζητώ τον λόγο.</p>
        </speech>
        <speech by="odusseas_konstantinopoulos" eId="debate_2021-02-26_speech_316">
          <from>Οδυσσέας Κωνσταντινόπουλος</from>
          <p>Κύριε Κατρούγκαλε, έχετε τον λόγο.</p>
        </speech>
        <speech by="georgios_katrougkalos" eId="debate_2021-02-26_speech_317">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Επί της τροπολογίας, κύριε Πρόεδρε, ως Κοινοβουλευτικός Εκπρόσωπος ζήτησα τον λόγο.</p>
          <p>Κατ’ αρχάς, θεωρώ ότι μολονότι πράγματι υπάρχει η λήξη προθεσμιών ως προς τα άρθρα 1 και 3, όπως είπατε, θα έπρεπε να έχετε φροντίσει να έλθει νωρίτερα η τροπολογία, ώστε να έχουμε τη δυνατότητα να τη συζητήσουμε καταλληλότερα και με την παρουσία των συναδέλφων, που είναι μέλη της σχετικής επιτροπής. Τουλάχιστον, θα μπορούσατε να έχετε ενημερώσει τους υπεύθυνους των κομμάτων, για να μην υπάρχει αυτός ο αιφνιδιασμός.</p>
          <p>Επί της ουσίας, με την πρόχειρη ανάγνωση που μπόρεσα να κάνω, θέλω να σας υποβάλω τις εξής ερωτήσεις και, ενδεχομένως, να δεχτείτε και ορισμένες τροποποιήσεις εύλογες που θα σας υποβάλω, εν όψει των οποίων μπορούμε να τροποποιήσουμε και τη στάση μας, που, κατ’ αρχάς, είναι αρνητική.</p>
          <p>Η πρώτη μου παρατήρηση είναι στο άρθρο 1. Η προηγούμενη παράταση της θητείας των αιρετών ήταν για δύο μήνες. Τώρα πηγαίνετε σε μία μεγαλύτερη παράταση, για τέσσερις. Νομίζω ότι θα ήταν πιο εύλογο να επαναλάβετε το προηγούμενο της δίμηνης παράτασης.</p>
          <p>Στο άρθρο 2 είναι τεχνικό το ζήτημα και δεν έχω βαθιά γνώση του συστήματος κινητικότητας, που τροποποιείτε. Παρατηρώ, όμως, ότι δεν εισάγετε ρύθμιση μόνο για την περίοδο της πανδημίας. Εισάγετε μία γενική ρύθμιση. Η παρατήρησή μου θα ήταν, λοιπόν, να εισάγετε ρύθμιση μόνο εν όψει της πανδημίας, εφόσον επικαλείστε κατ’ επείγον, και όχι μία ρύθμιση, η οποία θα αφορά τα μόνιμα χαρακτηριστικά του συγκεκριμένου αυτού τρόπου κινητικότητας.</p>
          <p>Το πιο προβληματικό, γιατί φαίνεται λίγο αντιφατικό, είναι το άρθρο 3. Στην αιτιολογική έκθεση λέτε ότι αφορά συλλογικά όργανα της διοίκησης, που έχουν περισσότερα από επτά μέλη. Δεν υπάρχει καμμία αναφορά για τα επτά μέλη στο σώμα της ρύθμισης.</p>
          <p>Επίσης, ενώ μου φαίνεται λογική η αιτιολογία που δώσατε, ότι κατόπιν αιτημάτων συλλογικών νομικών προσώπων, που έχουν σωματειακή λειτουργία, άρα έχουν γενικές συνελεύσεις, εισάγετε τη ρύθμιση, έτσι όπως τη διατυπώνετε, δεν αφορά μόνο γενικές συνελεύσεις, αφορά και διοικητικά συμβούλια. Ως προς τα διοικητικά συμβούλια, θα είναι αδύνατη η εφαρμογή της ρύθμισης για τον απλό λόγο ότι για να υπάρξει εφαρμογή της ρύθμισης χρειάζεται προηγουμένως απόφαση του διοικητικού συμβουλίου. Άρα, εξ ορισμού δεν μπορεί να εφαρμοστεί στα διοικητικά συμβούλια. Συνεπώς, εδώ η παρατήρησή μου είναι να το εντοπίσετε στις γενικές συνελεύσεις. Δεν νομίζω ότι χρειάζεται ο αριθμός των επτά για τον απλό λόγο ότι δεν θα μπορέσει να εφαρμοστεί, εάν χρειάζεται απόφαση του διοικητικού συμβουλίου για να γίνει.</p>
          <p>Αυτές, λοιπόν, είναι οι παρατηρήσεις μου και καλό θα είναι τέτοιοι σχεδιασμοί να μην επαναλαμβάνονται.</p>
        </speech>
        <speech by="odusseas_konstantinopoulos" eId="debate_2021-02-26_speech_318">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
        </speech>
        <speech by="mauroudis_boridis" eId="debate_2021-02-26_speech_319">
          <from>ΜΑΥΡΟΥΔΗΣ ΒΟΡΙΔΗΣ</from>
          <p>Μπορώ, κύριε Πρόεδρε, να έχω τον λόγο;</p>
        </speech>
        <speech by="odusseas_konstantinopoulos" eId="debate_2021-02-26_speech_320">
          <from>Οδυσσέας Κωνσταντινόπουλος</from>
          <p>Ορίστε, κύριε Υπουργέ, έχετε τον λόγο για ένα λεπτό, όμως.</p>
        </speech>
        <speech by="mauroudis_boridis" eId="debate_2021-02-26_speech_321">
          <from>ΜΑΥΡΟΥΔΗΣ ΒΟΡΙΔΗΣ</from>
          <p>Ναι, βεβαίως.</p>
          <p>Όσον αφορά το ερώτημα γιατί η παράταση είναι μέχρι τις 30 Ιουνίου, είναι γιατί υπάρχει μία εκτίμηση -δεν θέλουμε να απασχολήσουμε ξανά το Κοινοβούλιο- και είναι κατά το μέγιστον μέχρι 30 Ιουνίου. Προφανώς, αν υπάρχει δυνατότητα, είναι και επιθυμία των ίδιων των συνδικάτων, που θέλουν να πάνε σε διαδικασία ανάδειξης των εκπροσώπων τους στα υπηρεσιακά συμβούλια. Απλώς, δεν έχουν τη δυνατότητα λόγω των περιοριστικών μέτρων. Αν αρθούν οποιαδήποτε στιγμή τα περιοριστικά μέτρα, τα ίδια τα σωματεία μόνα τους, τα συνδικάτα, πρόκειται να εκλέξουν τους εκπροσώπους τους στα υπηρεσιακά συμβούλια.</p>
          <p>Απλώς, θεωρούμε ότι δεν είναι σωστό, κύριε Κατρούγκαλε, να απασχολούμε διαρκώς το Κοινοβούλιο εν όψει παρατάσεως, να δώσουμε δίμηνο και μετά να έλθουμε ξανά και να σας ζητήσουμε άλλο ένα δίμηνο.</p>
          <p>Άρα, νομίζω ότι το καλύπτουμε εκεί και εν όψει ακριβώς του ότι η διάταξη αυτή είναι δυνητική. Δεν λέμε ότι παρατείνεται υποχρεωτικά. Όποια στιγμή θέλουν τα σωματεία μπορούν να εκλέξουν τους εκπροσώπους τους. Όμως, πρέπει να τους δώσουμε τη δυνατότητα να συνεδριάσουν, να συγκροτηθούν, να κάνουν τις συνελεύσεις τους, να γίνει η διεργασία με τον τρόπο που πρέπει να γίνει. Άρα, αυτή είναι η πρώτη μας προσέγγιση σε αυτό.</p>
          <p>Στο δεύτερο θα σας καλούσα απλώς -είστε απολύτως δικαιολογημένος - να εντοπίσετε ότι αυτή η ρύθμιση ισχύει μόνο για τον κύκλο του 2020. Ο κύκλος κινητικότητας του 2020 δεν εισάγεται εδώ. Βλέπετε στην παράγραφο 3 αποκλειστικά για τον κύκλο κινητικότητας του έτους 2020. Ο κύκλος κινητικότητας του 2020 έχει κλείσει στις 31 Δεκεμβρίου. Αυτό που κάνουμε τώρα στην πραγματικότητα είναι το υπόλοιπο της διαδικασίας. Έπρεπε, λοιπόν, να έχει τελειώσει 28 Φεβρουαρίου. Δίνουμε μία μικρή παράταση μέχρι 8 Μαρτίου, μέχρι την άλλη Δευτέρα, για φορείς που ενδεχομένως δεν πρόφτασαν να ολοκληρώσουν τη διαδικασία, ώστε να ολοκληρωθεί η διαδικασία. Όμως, αυτή η εξαιρετική ρύθμιση, δηλαδή το 80%, φτάνει μόνο για αυτόν τον κύκλο.</p>
          <p>Επομένως, δεν είναι μία γενική ρύθμιση. Ο κύκλος που θα ανοίξουμε τώρα, τις επόμενες μέρες, ο κύκλος κινητικότητας του 2021, θα πηγαίνει με τις γενικές ρυθμίσεις, αν και ενδεχομένως θα μας απασχολήσουν νομοθετικές βελτιώσεις του κύκλου αυτού του 2021, γιατί πρέπει να βελτιώσουμε τον μηχανισμό της κινητικότητας.</p>
          <p>Ως προς το τελευταίο, εγώ δεν έχω καμμία αντίρρηση να δεχθώ αυτήν τη νομοτεχνική σας παρέμβαση. Κατά τη γνώμη μου, βεβαίως, εκ της αναγνώσεως και εκ του πλαισίου που προκύπτει από τη διάταξη αυτή είναι σαφές ότι αφορά μόνο τις γενικές συνελεύσεις. Γιατί το λέω αυτό; Διότι προϋποθέτει αυτό μία απόφαση διοικητικού συμβουλίου.</p>
          <p>Άρα, δεν είναι δυνατόν το διοικητικό συμβούλιο να μη συνέλθει αυτοπροσώπως, αφού θα ελλείπει -ας το πω έτσι- η εκ περιφοράς στο διοικητικό συμβούλιο. Χρειάζεται μία απόφαση του διοικητικού συμβουλίου για να αποφασιστεί η περιφορά για τη γενική συνέλευση. Δεν μπορεί το διοικητικό συμβούλιο να συνέλθει  αυτοπροσώπως για να αποφασίσει την περιφορά του εαυτού του, της απόφασης της δικής του.</p>
          <p>Επομένως, θεωρώ ότι ερμηνευτικώς δεν μένει, δεν καταλείπεται αμφιβολία. Όμως, αν κρίνετε ότι πρέπει να κάνουμε μία νομοτεχνική για να το περιορίσουμε, να την κάνουμε. Δεν υπάρχει κάποιο θέμα. Σας λέω ρητά -και αυτό καταχωρείται και ως βούληση του νομοθέτη, να το πω έτσι- ότι αυτό αφορά τις γενικές συνελεύσεις των νομικών προσώπων δημοσίου δικαίου.</p>
        </speech>
        <speech by="odusseas_konstantinopoulos" eId="debate_2021-02-26_speech_322">
          <from>Οδυσσέας Κωνσταντινόπουλος</from>
          <p>Κυρίες και κύριοι συνάδελφοι, συνεχίζουμε. Έχουμε ακόμα τέσσερις ομιλητές και μετά θα υπάρξει μια δευτερολογία των ειδικών αγορητών.</p>
          <p>Η κ. Τζάκρη έχει τον λόγο.</p>
        </speech>
        <speech by="theodora_tzakri" eId="debate_2021-02-26_speech_323">
          <from>ΘΕΟΔΩΡΑ ΤΖΑΚΡΗ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι Βουλευτές, σήμερα ολοκληρώνονται οι συζητήσεις για το νομοσχέδιο του Υπουργείου Εξωτερικών, που αφορούν τον νέο οργανισμό του, ο οποίος υποτίθεται ότι επιχειρεί να διευκολύνει και να στηρίξει την αποτελεσματικότερη άσκηση των απαιτούμενων ενεργειών και δράσεων του Υπουργείου, που μοναδικό σκοπό έχουν την προώθηση των εθνικών μας συμφερόντων και, μάλιστα, σε μια περίοδο που τα εθνικά μας θέματα πρέπει να βρίσκονται ψηλά στην ατζέντα μας.</p>
          <p>Κύριε Υπουργέ των Εξωτερικών, μετά το «ORUC REIS» που μας απασχόλησε όλη την καλοκαιρινή περίοδο, το «ΤΣΕΣΜΕ» κόβει βόλτες στο Αιγαίο μεταξύ της Λήμνου, της Σκύρου και της Αλοννήσου και εμείς απλά παρακολουθούμε ανέμελοι. Η Τουρκία, μάλιστα, ετοιμάζεται να ξεκινήσει τη ναυτική μεγάλης κλίμακας άσκηση ΓΑΛΑΖΙΑ ΠΑΤΡΙΔΑ με πάνω από ογδόντα τουρκικά πλοία στο Αιγαίο.</p>
          <p>Μάλιστα, ενώ η παράνομη τουρκική NAVTEX εκδόθηκε σε χρόνο κατά τον οποίο υποτίθεται ότι οι δύο χώρες μας έχουν δεσμευτεί σε προσπάθειες για τη μείωση των εντάσεων και την ενίσχυση των διερευνητικών επαφών, η Τουρκία ξεκίνησε με το «ORUC REIS» στην ελληνική υφαλοκρηπίδα να έχει διαμορφώσει ένα πλαίσιο διεκδίκησης από τη μεριά της και συνεχίζει με το «ΤΣΕΣΜΕ» στο Αιγαίο, με αποτέλεσμα το αρνητικό κλίμα που ήδη υπήρχε να επιδεινώνεται.</p>
          <p>Τι συμβαίνει τελικά στο Αιγαίο, κύριε Δένδια; Ακούσαμε τον Τούρκο Πρόεδρο να παραληρεί μετά τη ΓΑΛΑΖΙΑ ΠΑΤΡΙΔΑ και τη «θάλασσα των νησιών». Ακούσαμε για την πρόθεση της γείτονος να στήσει τεχνητά νησιά. Η ελληνική Κυβέρνηση από την άλλη δεν αντιτάχθηκε στις ενέργειες της Τουρκίας όπως και όσο έπρεπε.</p>
          <p>Και μη μου πείτε ότι έκανε διάβημα το Υπουργείο Εξωτερικών. Πώς δεν τους μαλώσαμε και μέσα από το Twitter; Αυτό το τελευταίο μάλιστα θα μπορούσε να εμφανιστεί και ως μεγάλη εθνική νίκη, αν ο κ. Μητσοτάκης δώσει λίγα λεφτά ακόμη στα κανάλια!</p>
          <p>Κύριε Υπουργέ, τα γεγονότα καλπάζουν σε βάρος της χώρας μας σε όλα τα επίπεδα και εμείς απλά παρακολουθούμε. Δεν κάνουμε τίποτα. Μάλιστα ο κ. Παπαϊωάννου, ο εκπρόσωπος τύπου του Υπουργείου Εξωτερικών μάς είπε προχθές ότι η Ελλάδα μέσα σε αυτό το κλίμα των προκλήσεων έχει προτείνει ημερομηνία για τον επόμενο γύρο των διερευνητικών συνομιλιών, χωρίς μάλιστα να έχει λάβει ακόμα απάντηση από την Τουρκία.</p>
          <p>Περιμέναμε και συνεχίζουμε να περιμένουμε τις κυρώσεις που δήθεν θα επέβαλε η Ευρωπαϊκή Ένωση στην Τουρκία. Η διπλωματική αποτυχία της χώρας μας, κύριε Δένδια, το γεγονός δηλαδή ότι η Ευρωπαϊκή Ένωση δεν προβαίνει σε κυρώσεις εναντίον της Τουρκίας, συμβαίνει γιατί εσείς παριστάνετε ότι δήθεν επιθυμείτε αυτές τις κυρώσεις, γιατί αν πραγματικά τις επιθυμούσατε, μέσω ενός Συμβουλίου Πολιτικών Αρχηγών ή έστω συνεννόησης των πολιτικών κομμάτων, θα προβάλλατε σθεναρά τις ελληνικές θέσεις.</p>
          <p>Αντ’ αυτού, η Ευρωπαϊκή Ένωση αποφασίζει κυρώσεις εναντίον της Ρωσίας και της Λευκορωσίας, με τη δική μας μάλιστα στήριξη. Και το χειρότερο ακόμη είναι ότι κάθε φορά που ο Τούρκος Πρόεδρος -εντός εισαγωγικών- «συνομιλεί» με τη Γερμανίδα Καγκελάριο, την επόμενη μέρα κάτι συμβαίνει.</p>
          <p>Αντί λοιπόν να εφησυχάζουμε σαν να μη συμβαίνει τίποτα, θα πρέπει να αντιδράσουμε και μάλιστα πολύ έντονα και οι αντιδράσεις μας να φέρουν επιτέλους τα επιθυμητά αποτελέσματα.</p>
          <p>Εσείς βεβαίως, σαν να ήσασταν Υπουργός Εξωτερικών της Ελβετίας ή του Λουξεμβούργου, περιφέρεστε παγκοσμίως ασκόπως και με ατελέσφορο, επιτρέψτε μου να πω, τρόπο την ώρα που οι γείτονές μας χρησιμοποιούν όλα τους τα όπλα σε όλα τα επίπεδα.</p>
          <p>Όσον αφορά τώρα το νομοσχέδιο, θα ήθελα να εστιάσω στα εξής: στο ογκώδες μέγεθός του, που είναι τετρακόσια ογδόντα άρθρα, στη μικρή περίοδο δημόσιας διαβούλευσης, στη μηδενική διαβούλευση με τους εργαζόμενους του Υπουργείου και μάλιστα όλων των κλάδων και όλων των διευθύνσεων, στις επιχειρούμενες αλλαγές στο οργανωτικό σχήμα, με συγχωνεύσεις υπηρεσιών και δημιουργία νέων, με επικαλύψεις αρμοδιοτήτων, στην υποστελέχωση και στη χρηματοδότηση.</p>
          <p>Αλήθεια, κύριε Υπουργέ, κάνατε δηλώσεις ότι τα 288 εκατομμύρια δεν ήταν αρκετά, αλλά ζητήθηκε από το Γενικό Λογιστήριο του Κράτους, όταν συμπληρώθηκε το 90%, επιπλέον χρηματοδότηση, που δεν είχε τη δυνατότητα το Υπουργείο να την απορροφήσει. Εκτιμάτε ότι με τέτοιου είδους δηλώσεις, μπορείτε να διεκδικήσετε μεγαλύτερα χρήματα για τον προϋπολογισμό του Υπουργείου από το Υπουργικό Συμβούλιο;</p>
          <p>Από την πλευρά μου, στη συζήτηση στις επιτροπές, επισήμανα ήδη την ανάγκη της ορθολογικής ενσωμάτωσης της Γενικής Διεύθυνσης Διεθνούς Οικονομικής και Εμπορικής Πολιτικής του πρώην Υπουργείου Οικονομίας και Ανάπτυξης στη Γενική Γραμματεία Διεθνών Οικονομικών Σχέσεων και Εξωστρέφειας. Αυτό στην πράξη σημαίνει την κατάλληλη οργανωτική διάρθρωση της Δεύτερης Γενικής Διεύθυνσης, ώστε οι αρμοδιότητες να κατανεμηθούν με ισοβαρή τρόπο και να αποφευχθούν ελλείψεις και επικαλύψεις.</p>
          <p>Με τον τρόπο όμως που έγινε ενσωμάτωση, τελικά δεν θα δημιουργηθούν οι προϋποθέσεις ανάπτυξης συνεργειών μεταξύ των υπηρεσιών που συνενώνονται. Επιπλέον, ο στόχος που είναι η αξιοποίηση και αναβάθμιση των ειδικευμένων δεξιοτήτων και της εμπειρίας του ανθρώπινου δυναμικού από το πρώην Υπουργείο Οικονομίας και Ανάπτυξης, επίσης, δεν επιτυγχάνεται.</p>
          <p>Η δημιουργία ενός νέου κλάδου ΠΕ Διοικητικού - Οικονομικού, ο οποίος θα περιλαμβάνει ένα πολύ μικρό αριθμό υπαλλήλων, που μεταφέρθηκαν από το πρώην Υπουργείο Οικονομίας και Ανάπτυξης και ο οποίος θα φθίνει αριθμητικά στην πορεία του χρόνου, είναι μία εξέλιξη αρνητική για τους ανθρώπους αυτούς, που στην πράξη θα στερηθούν δικαιωμάτων που ήδη κατέχουν και ασκούν και αντιμετωπίζονται ως νεοεισερχόμενοι στον εργασιακό στίβο, ενώ διαθέτουν πολύτιμη εργασιακή εμπειρία.</p>
          <p>Θα έχουμε ακριβώς τα αντίθετα αποτελέσματα από αυτά που θα θέλαμε, δηλαδή δυσαρεστημένους ανθρώπους που, αντί να μεταφέρουν την πολύτιμη εμπειρογνωμοσύνη τους, θα ψάχνουν τρόπο να φύγουν. Στο θέμα αυτό προτείναμε μάλιστα νομοτεχνικές βελτιώσεις στα άρθρα 424 και 449.</p>
          <p>Θέλουμε τη διατήρηση της αυτοτέλειας της Γενικής Γραμματείας Απόδημου Ελληνισμού, προκειμένου να αναβαθμιστεί αυτή η δημόσια υπηρεσία -σύμβολο για τους απόδημους Έλληνες. Η επιδιωκόμενη συνένωσή της με τη Γενική Γραμματεία Δημόσιας Διπλωματίας, τη στιγμή μάλιστα που αυτός ο οργανισμός συνεχίζει να διογκώνει το ειδικό πρόβλημα υποστελέχωσης των αρχών του εξωτερικού, δεν μπορούμε να καταλάβουμε πώς θα ενισχύσει τον απόδημο ελληνισμό.</p>
          <p>Τα άρθρα 215 έως 247 χρήζουν επανεξέτασης και κυρίως νέου σχεδιασμού προς την κατεύθυνση της αυτοτέλειας της Γενικής Γραμματείας Απόδημου Ελληνισμού και μάλιστα με δικό της οργανισμό λειτουργίας.</p>
          <p>Η επανενεργοποίηση του Συμβουλίου Απόδημου Ελληνισμού, του ΣΑΕ δηλαδή, είναι πολύ σημαντική. Ωστόσο, κι εδώ πρέπει να γίνουν διορθωτικές κινήσεις. Υπήρξε ελλιπής διαβούλευση, γεγονός που σχολιάζεται και από το σύνολο του ομογενειακού τύπου και από το σύνολο των ομογενειακών οργανώσεων. Στο άρθρο 453 ήταν εμφανής η μη ύπαρξη αναλογικότητας ανάμεσα στους αντιπροσώπους και τους Έλληνες, που κατοικούν στα ανά τον κόσμο γεωγραφικά διαμερίσματα.</p>
          <p>Καταλαβαίνετε, κύριε Υπουργέ, ότι υπήρξε διάθεση από την πλευρά μας συναινέσεων. Ωστόσο, έχουμε μπροστά μας ένα νομοσχέδιο, που στις πολύ δύσκολες συνθήκες θα προσθέσει επιπλέον προβλήματα αντί να δώσει λύσεις.</p>
          <p>Σας ευχαριστώ πολύ, κύριε Πρόεδρε.</p>
        </speech>
        <speech by="odusseas_konstantinopoulos" eId="debate_2021-02-26_speech_324">
          <from>Οδυσσέας Κωνσταντινόπουλος</from>
          <p>Κι εμείς ευχαριστούμε.</p>
          <p>Τον λόγο έχει η κ. Διονυσία Αυγερινοπούλου από τη Νέα Δημοκρατία.</p>
        </speech>
        <speech by="dionusia-theodora_augerinopoulou" eId="debate_2021-02-26_speech_325">
          <from>ΔΙΟΝΥΣΙΑ-ΘΕΟΔΩΡΑ ΑΥΓΕΡΙΝΟΠΟΥΛΟΥ</from>
          <p>Σας ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, συζητούμε σήμερα ένα νομοσχέδιο το οποίο είναι βαρύνουσας σημασίας, καθώς αφορά στον κανονισμό λειτουργίας ενός ιδιαίτερα σημαντικού Υπουργείου της χώρας μας, του Υπουργείου Εξωτερικών.</p>
          <p>Το Υπουργείο Εξωτερικών και το ανθρώπινο δυναμικό του διαχειρίζονται -και μάλιστα ευρισκόμενοι στην πρώτη γραμμή- σπουδαία διμερή και πολυμερή ζητήματα, καθώς και ζητήματα ενός σημαντικού τμήματος του Ελληνισμού, των αποδήμων Ελλήνων και γι’ αυτό θα πρέπει να είναι κατά τον καλύτερο δυνατό τρόπο εξοπλισμένο, αψεγάδιαστα οργανωμένο, λειτουργικό και αποτελεσματικό. Ο κανονισμός λειτουργίας του, συνεπώς, πρέπει να είναι κατάλληλος, να του προσδώσει τα εχέγγυα της πλήρους και αποτελεσματικής λειτουργίας του.</p>
          <p>Στο πρώτο μέρος του κανονισμού λειτουργίας προβλέπεται η διάρθρωση του Υπουργείου σε τρεις οργανωτικούς πυλώνες: τις διεθνείς σχέσεις, τις οικονομικές σχέσεις και την εξωστρέφεια και τα θέματα αποδήμου Ελληνισμού.</p>
          <p>Οι διεθνείς σχέσεις αποτελούν τον σκληρό πυρήνα των εργασιών του Υπουργείου, τις οποίες οι διπλωμάτες μας και το δυναμικό του Υπουργείου υπηρετούν εξαιρετικά. Προέχουσα σημασία για τη χώρα μας έχουν τα διμερή ζητήματα στην ευρύτερη περιοχή της ανατολικής Μεσογείου με τους γείτονές μας, αλλά και οι διμερείς μας σχέσεις με χώρες εθνικού ενδιαφέροντος. Περαιτέρω, η πολυμερής διπλωματία, στο πλαίσιο του ΟΗΕ και άλλων διεθνών οργανισμών, είναι πρωτεύουσας σημασίας για τη χώρα μας.</p>
          <p>Με την ενεργό και αποτελεσματική συμμετοχή μας διασφαλίζεται το διεθνές κράτος δικαίου το οποίο διαφυλάσσει τα δίκαια όλων των κρατών, μικρών και μεγάλων. Γι’ αυτό τον λόγο και θα πρέπει να αναβαθμιστεί, αλλά και να στελεχωθεί κατάλληλα το γραφείο για την προώθηση εθνικών υποψηφιοτήτων για την εκλογή Ελλήνων σε διεθνείς και υπερεθνικούς οργανισμούς, όπως και γίνεται.</p>
          <p>Περαιτέρω, ορθώς οι διευθύνσεις οργανώνονται σε επίπεδο περιφερειακών ομάδων κρατών και μειώνονται κάποιες από τις διευθύνσεις, που αφορούν μόνο σε μία χώρα, καθώς πλέον στο πλαίσιο της πολυμερούς διπλωματίας ως ομάδες αντιμετωπίζονται τα κράτη, ως ομάδες τοποθετούνται ή ψηφίζουν για πολύ σημαντικά θέματα στον ΟΗΕ και με αυτή την οργάνωση ενημερωνόμαστε και διαπραγματευόμαστε και εμείς καλύτερα μαζί τους.</p>
          <p>Με τον δεύτερο πυλώνα, με την αναβάθμιση δηλαδή της οικονομικής διπλωματίας και την ανάληψή της από το Υπουργείο Εξωτερικών, κινείται το Υπουργείο προς τη σωστή κατεύθυνση. Χώρες με σημαντική οικονομική ανάπτυξη και αποτύπωμα στις διεθνείς οικονομικές σχέσεις τείνουν να υπάγουν την αντίστοιχη θεματική πράγματι στο Υπουργείο Εξωτερικών τους.</p>
          <p>Πρέπει να αναπτύξουμε οικονομική διπλωματία υψηλών ταχυτήτων, ειδικά σήμερα που η χώρα μας αναδεικνύεται ως χώρα ασφαλής υγειονομικά, με ελαχιστοποίηση του πολιτικού ρίσκου επενδύσεων, με τομές στο φορολογικό της σύστημα, το οποίο έχει πλέον καταστεί ελκυστικό, αλλά και μία χώρα την ταυτότητα της οποίας ανακαλύπτουν εκ νέου διεθνείς επενδυτές, αλλά και μεμονωμένοι πολίτες άλλων κρατών, οι οποίοι σκέπτονται να μετακομίσουν και να εργαστούν για τις εταιρείες τους στο εξωτερικό, μένοντας όμως στην Ελλάδα μέσω του ψηφιακού διαβατηρίου.</p>
          <p>Ακόμα, ας λάβουμε υπ’ όψιν ότι ολοένα και μεγαλύτερος όγκος χρηματοροών, που είναι διεθνώς διαθέσιμος, απευθύνεται στις ονομαζόμενες βιώσιμες και υπεύθυνες επενδύσεις, τις οποίες χρειάζεται και προσκαλεί η χώρα μας και οι οποίες έχουν στόχο να προωθήσουν την περιβαλλοντική και την κλιματική ατζέντα. Η χώρα μας έχει όλες τις δυνατότητες και τώρα όλα τα εχέγγυα να προσελκύσει και αυτό το είδος επενδύσεων.</p>
          <p>Ιδιαίτερη σημασία έχει, βεβαίως, και η επαναδραστηριοποίηση του Συμβουλίου Απόδημου Ελληνισμού. Οι απόδημοι Έλληνες είναι μία από τις σπουδαιότερες και ανεξάντλητες δυνάμεις του ελληνικού έθνους. Οι απόδημοι Έλληνες διακατέχονται από μεγάλη αγάπη για την πατρίδα και διακαή πόθο στήριξης αυτής της χώρας. Σε συνδυασμό με την ενεργοποίηση της ψήφου των αποδήμων Ελλήνων θα έλεγα ότι αυτή είναι μία θεματική του Υπουργείου Εξωτερικών από τις πλέον σημαντικές, η οποία πρέπει να τύχει ευρύτερης συζήτησης και εν όψει του Κοινοβουλίου μας στο επόμενο χρονικό διάστημα.</p>
          <p>Κλείνοντας, θα μου επιτρέψετε ως Βουλευτής του Νομού Ηλείας να σας μεταφέρω ένα πάγιο αίτημα της τοπικής κοινωνίας της Ηλείας και της Ολυμπίας, το οποίο ενδεχομένως να ακούγεται για πρώτη φορά στην ελληνική Βουλή, αλλά τοπικά, ειδικά στην Ολυμπία, αποτελεί επωδό. Είναι το αίτημα για την ίδρυση μιας περιφερειακής υπηρεσίας του Υπουργείου Εξωτερικών για τον ολυμπισμό και τη διεθνή εκεχειρία, με έδρα στην αρχαία Ολυμπία.</p>
          <p>Εναλλακτικά, θα μπορούσαμε, κύριε Υπουργέ και αγαπητοί συνάδελφοι, να ορίσουμε έναν διπλωμάτη μόνο, ίσως από τη Διεύθυνση Διεθνών Οργανισμών, ο οποίος να επιβλέπει θέματα ολυμπισμού και εκεχειρίας και σε συνεργασία με τους εμπλεκόμενους φορείς, δηλαδή το Δήμο Αρχαίας Ολυμπίας, ο οποίος έχει στην πράξη έναν άτυπο διπλωματικό ρόλο κατά την διάρκεια των Ολυμπιακών Αγώνων και κατά τη διάρκεια της προετοιμασίας για τους Ολυμπιακούς Αγώνες, την Περιφέρεια Δυτικής Ελλάδας, που για πρώτη φορά θεσμοθέτησε θέση Αντιπεριφερειάρχη Ολυμπισμού και Αθλητισμού, το Διεθνές Κέντρο Ολυμπιακής Εκεχειρίας, την Ελληνική και τη Διεθνή Ολυμπιακή Επιτροπή. Να συνεπικουρεί μέσω του διπλωμάτη αυτού και το Υπουργείο Εξωτερικών, ώστε η φωνή της Ελλάδας και της Ολυμπίας, τα μηνύματα της ειρήνης και της εκεχειρίας, της ευγενούς άμιλλας και του ευ ζην, που αποτελεί και το σύγχρονο συμπυκνωμένο μήνυμα της βιωσίμου αναπτύξεως παγκοσμίως, να ακούγονται ακόμα περισσότερο διεθνώς, και αυτή η μαλακή, η ήπια, αλλά λαμπρή δύναμη της Ελλάδας, η ελληνική φιλοσοφία να πρυτανεύσει.</p>
          <p>Ευχαριστώ πολύ, κύριε Πρόεδρε.</p>
        </speech>
        <speech by="odusseas_konstantinopoulos" eId="debate_2021-02-26_speech_326">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Το λόγο έχει η κ. Ολυμπία Τελιγιορίδου από το ΣΥΡΙΖΑ.</p>
        </speech>
        <speech by="olumpia_teligioridou" eId="debate_2021-02-26_speech_327">
          <from>ΟΛΥΜΠΙΑ ΤΕΛΙΓΙΟΡΙΔΟΥ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, η περίοδος που διανύουμε έθεσε όλα τα κράτη και όλους τους λαούς μπροστά σε μια νέα πραγματικότητα, όπως απέδειξε η υγειονομική κρίση, που δεν περιορίζεται στα σύνορα. Την ίδια ώρα, η χώρα μας έχει να αντιμετωπίσει τις επιπτώσεις αυτής της πανδημίας, οικονομικές και κοινωνικές, την κλιματική αλλαγή, την προσφυγική κρίση και επίσης, τις διαρκείς και εντεινόμενες προκλήσεις από την πλευρά της Τουρκίας.</p>
          <p>Σε μια εποχή, λοιπόν, που η γεωπολιτική σταθερότητα αποτελεί το ζητούμενο και σε περιφερειακό και σε διεθνές επίπεδο οφείλουμε σαν μια σύγχρονη δημοκρατική χώρα να αναδείξουμε τις δικές μας προτεραιότητες για την υπεράσπιση της εθνικής μας ασφάλειας, με σεβασμό πάντα στο διεθνές δίκαιο, με την ενδυνάμωση του διαλόγου της συνεργασίας και της φιλίας με τους άλλους λαούς και με τη συνεχή προσπάθεια για την αναβάθμιση του ρόλου της χώρας μας σαν δύναμης σταθερότητας ειρήνης και αλληλεγγύης και στη Μεσόγειο και στην Ευρωπαϊκή Ένωση, αλλά και διεθνώς.</p>
          <p>Στο πλαίσιο αυτό ο νέος Οργανισμός του Υπουργείου Εξωτερικών θα πρέπει να ανταποκρίνεται στις σύγχρονες προκλήσεις και να απελευθερώνει τις δυνατότητες της χώρας δίνοντας σε όσους υπηρετούν την εξωτερική πολιτική της χώρας, τους πόρους, τα μέσα, αλλά και τους μηχανισμούς για την επιτυχή έκβαση αυτής της προσπάθειας. Η αλλαγή, λοιπόν, του Οργανισμού στο Υπουργείο Εξωτερικών είναι μια ευκαιρία, ώστε να υπάρξει σχεδιασμός με οργανωτική δομή, που θα συμβάλλει σε μία αποτελεσματικότερη διοικητική λειτουργία και στη στήριξη των ανθρώπων που την υπηρετούν.</p>
          <p>Όλοι γνωρίζουμε και όλοι συμφωνούμε ότι το Υπουργείο Εξωτερικών είναι το Υπουργείο πρώτης γραμμής για την προώθηση των εθνικών συμφερόντων και για την εικόνα της χώρας μας. Αυτό, όμως, απαιτεί πρώτα απ' όλα τη βελτίωση της λειτουργίας, τη βελτίωση της στελέχωσης των γενικών προξενείων, των προξενείων, των προξενικών αρχών, όπως έχει επισημάνει και η Ένωση Διπλωματικών Υπαλλήλων. Η μείωση των οργανικών θέσεων των διπλωματών δεν είναι μία καλή εξέλιξη. Αντί σε αυτή την κρίσιμη εποχή να συμβάλλουμε στην κάλυψη των οργανικών θέσεων, έστω και σταδιακά, έρχεται η Κυβέρνηση και καταργεί εκατόν είκοσι θέσεις από αυτές θέτοντας σε κίνδυνο την αναγκαία μελλοντική στελέχωση. Χρειάζεται να υπάρξει η αύξηση του προσωπικού και ταυτόχρονα, ο εκσυγχρονισμός του τεχνικού και μηχανολογικού εξοπλισμού. Είναι πραγματικά πάρα πολύ άσχημο στην εποχή της τέταρτης τεχνολογικής επανάστασης οι υπηρεσίες, που στηρίζουν την εξωτερική πολιτική της χώρας να έχουν υποτυπώδη εξοπλισμό. Οι Έλληνες διπλωμάτες έχουν τη γνώση και τις ικανότητες. Χρειάζονται, όμως, την υποστήριξη, και ηθική και υλική, για την επιτέλεση του έργου τους. Παράλληλα, οι άνθρωποι, που υπηρετούν την πατρίδα σε όλα τα μήκη και πλάτη της γης πρέπει να έχουν τη στήριξη της ελληνικής πολιτείας σε όλα τα επίπεδα και, όπως αναφέρθηκε και από άλλους συναδέλφους του ΣΥΡΙΖΑ, κυρίως στην ιατροφαρμακευτική τους φροντίδα όπου υπάρχει πρόβλημα.</p>
          <p>Θεωρούμε ότι η συγχώνευση των πολιτικών διευθύνσεων οδηγεί σε δυσχέρεια στην ανάπτυξη διμερών σχέσεων με πολύ σημαντικές χώρες, όπως είναι η Γερμανία, η Γαλλία, η Ιταλία ακόμη και η Κίνα. Εκείνο που απαιτείται είναι η ανάπτυξη της εξωστρέφειας μέσω σύγχρονων διπλωματικών δομών και αντ’ αυτού, βλέπουμε σε αυτόν τον καινούργιο σχεδιασμό ότι γίνεται η συγχώνευση τους.</p>
          <p>Επίσης, όπως ανέφερε ο εισηγητής μας, είναι πολύ σημαντικό, κατά τη γνώμη μας, να υπάρξει η θεσμοθέτηση στο Συμβούλιο Εθνικής Ασφάλειας. Πιστεύουμε πως αυτό είναι απαραίτητο για τη δημιουργία ενός συνεκτικού στρατηγικού σχεδιασμού. Η απουσία ενός τέτοιου συλλογικού οργάνου από αυτό το νομοσχέδιο σε αυτή την κρίσιμη συγκυρία δείχνει ότι η Κυβέρνηση της Νέας Δημοκρατίας δεν δίνει τη δέουσα προσοχή στη διαμόρφωση ενός σχεδιασμού υψηλού επιπέδου για την υπεράσπιση των εθνικών συμφερόντων.</p>
          <p>Υπάρχουν, όμως, και κάποια ζητήματα που όχι μόνο δεν προχωράνε μπροστά, αλλά γυρίζουν δεκαετίες πίσω. Χαρακτηριστικό παράδειγμα είναι η υποβάθμιση της Γενικής Γραμματείας Απόδημου Ελληνισμού και η μετατροπή της σε γενική διεύθυνση. Γυρίζουμε το χρόνο στο 1983, σχεδόν σαράντα χρόνια πριν. Κι ενώ από τη μία δίνουμε το δικαίωμα ψήφου των ομογενών, από την άλλη τους αφαιρούμε τη δυνατότητα προώθησης των ζητημάτων τους μέσω μιας αυτοτελούς δομής στο Υπουργείο Εξωτερικών. Η κατάργηση της Γενικής Γραμματείας Απόδημου Ελληνισμού πιστεύω πως προσβάλλει τους απόδημους Έλληνες. Η γενική γραμματεία θέλει ενίσχυση και όχι υποβάθμιση. Είναι συνυφασμένη και σημείο αναφοράς του απόδημου Ελληνισμού, καθώς αποτελεί το θεσμικό σύνδεσμό του με την Ελλάδα. Με την επιλογή της κατάργησής της απαξιώνεται ακόμη και η συστηματική δουλειά, που είχε γίνει όλα τα προηγούμενα χρόνια από το στελεχιακό δυναμικό που εργάζεται σε αυτή. Η Γενική Γραμματεία Απόδημου Ελληνισμού έχει συντελέσει πολύ στη σύσφιξη των σχέσεων των αποδήμων με την πατρίδα, στην υλοποίηση μιας σειράς πολιτιστικών και εκπαιδευτικών προγραμμάτων σε συνεργασία και με άλλα Υπουργεία κι είχε πάρα πολύ μεγάλη συμβολή στην επίλυση ζητημάτων, που αφορούν τους ομογενείς μας σε διάφορους τομείς.</p>
          <p>Πιστεύουμε πως αυτή η οπισθοδρόμηση είναι λάθος και θα το καταλάβετε πολύ γρήγορα. Ο Ελληνισμός της Διασποράς και η ομογένεια είναι μία πολύτιμη δύναμη για την πατρίδα μας και χρειάζεται μία ισχυρή γραμματεία με δικό της προϋπολογισμό, με δική της, δηλαδή, οικονομική και διοικητική αυτοτέλεια. Το θεωρώ αυτονόητη ηθική αναγνώριση της προσφοράς των Ελλήνων του εξωτερικού.</p>
          <p>Όσον αφορά το Συμβούλιο Απόδημου Ελληνισμού, η πρόταση είναι στη σωστή κατεύθυνση. Δεν έγινε όμως περαιτέρω επεξεργασία και δεν έγινε και η απαιτούμενη διαβούλευση με τους φορείς της ομογένειας.</p>
          <p>Όταν έγινε το ΣΑΕ τον Δεκέμβριο του 1995, οι συνθήκες ήταν διαφορετικές. Η δομή και η στόχευσή του ήταν στους απόδημους Έλληνες. Είκοσι πέντε χρόνια μετά, τα πράγματα έχουν αλλάξει.</p>
        </speech>
        <speech by="odusseas_konstantinopoulos" eId="debate_2021-02-26_speech_328">
          <from>Οδυσσέας Κωνσταντινόπουλος</from>
          <p>Παρακαλώ, ολοκληρώστε, κυρία συνάδελφε.</p>
        </speech>
        <speech by="olumpia_teligioridou" eId="debate_2021-02-26_speech_329">
          <from>ΟΛΥΜΠΙΑ ΤΕΛΙΓΙΟΡΙΔΟΥ</from>
          <p>Τελειώνω σε μισό λεπτό, κύριε Πρόεδρε.</p>
          <p>Η συντριπτική πλειοψηφία των Ελλήνων του εξωτερικού, με εξαίρεση τους νέους μετανάστες, δεν είναι πλέον απόδημοι, αλλά ομογενείς πολίτες άλλων χωρών. Είναι σήμερα διαφορετικές οι ανάγκες, διαφορετική η σχέση τους με την Ελλάδα και διαφορετική η οπτική τους απέναντι στο μητροπολιτικό κέντρο. Θα πρέπει, λοιπόν, να δώσουμε στο ΣΑΕ τη δυνατότητα της αυτόνομης παρουσίας του, χωρίς διοικητικές εξαρτήσεις, ώστε να αποφύγουμε έναν σκόπιμο έλεγχό του και να του δώσουμε τη δυνατότητα της απρόσκοπτης άσκησης του ρόλου του.</p>
          <p>Τελειώνω, λέγοντας ότι εάν δεν το κάνουμε αυτό, θα περιοριστεί η δυναμική του και θα δημιουργηθούν συνθήκες ασφυκτικού εναγκαλισμού από την Ελλάδα.</p>
          <p>Σας ευχαριστώ πολύ.</p>
        </speech>
        <speech by="odusseas_konstantinopoulos" eId="debate_2021-02-26_speech_330">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Τον λόγο έχει ο κ. Βασίλειος Βασιλειάδης από τη Νέα Δημοκρατία.</p>
        </speech>
        <speech by="basileios_basileiadis" eId="debate_2021-02-26_speech_331">
          <from>ΒΑΣΙΛΕΙΟΣ ΒΑΣΙΛΕΙΑΔΗΣ</from>
          <p>Ευχαριστώ, κύριε Πρόεδρε.</p>
          <p>Αγαπητές και αγαπητοί συνάδελφοι, η Κυβέρνηση της Νέας Δημοκρατίας ήδη από την ανάληψη των καθηκόντων της τον Ιούλιο του 2019, δουλεύει μεθοδικά προς την κατεύθυνση της αναβάθμισης της θέσης της χώρας στο διεθνές σύστημα. Μιλάμε για ένα διεθνές σύστημα, το οποίο ταλανίζουν μεγάλα οικονομικά, πολιτικά, κοινωνικά και περιβαλλοντικά προβλήματα, με πιο πρόσφατο την πανδημία.</p>
          <p>Η χάραξη της νέας αυτής πολυδιάστατης και εξωστρεφούς πολιτικής των εξωτερικών κρίνεται ορθή και ως επιλογή και ως προς τον χρόνο υλοποίησής της, ειδικότερα μάλιστα εάν λάβουμε υπ’ όψιν τη συγκυρία της αναθεωρημένης επεκτατικής εξωτερικής πολιτικής της γειτονικής Τουρκίας του Προέδρου Ερντογάν, αλλά και της αστάθειας, που παρατηρείται σε κοντινές με τη χώρα μας περιοχές.</p>
          <p>Για την εφαρμογή, λοιπόν, αυτού του οράματος της Κυβέρνησης απαιτείται ένα εκσυγχρονισμένο και ευέλικτο σχήμα, αλλά και ένας νέος οργανισμός που θα αντλεί από τον επιτυχημένο οργανισμό του 2007, που και πάλι είχε εισηγηθεί η Νέα Δημοκρατία, προσαρμοσμένος όμως στις ανάγκες και τις επιταγές των καιρών μας.</p>
          <p>Όπως έγινε σαφές από τον Υπουργό στην αρμόδια Επιτροπή Άμυνας και Εξωτερικών Υποθέσεων, αλλά και σήμερα στην Ολομέλεια, το υπό συζήτηση σχέδιο νόμου, αν και αρκετά ογκώδες με τετρακόσια ογδόντα και πλέον άρθρα, αποτελεί την πρώτη από σειρά μεταρρυθμίσεων στον τρόπο λειτουργίας του Υπουργείου. Διευρύνεται η αποστολή του και οργανώνεται η δομή του γύρω από τους τρεις πυλώνες, που μας παρουσίασε ο κύριος Υπουργός, δηλαδή τις διεθνείς σχέσεις που αφορούν το παραδοσιακό πολιτικό κομμάτι, τις οικονομικές σχέσεις και την εξωστρέφεια όπου το Υπουργείο αποκτά πλέον αποκλειστική αρμοδιότητα μετά την κατάργηση του πρώην Υπουργείου Οικονομίας και Ανάπτυξης και τη δημόσια διπλωματία και τον απόδημο Ελληνισμό, όπου βλέπουμε και τη μεγαλύτερη καινοτομία του νομοσχεδίου.</p>
          <p>Αρχικά, θα ήθελα να σχολιάσω αυτή τη διεύρυνση της αποστολής του Υπουργείου.</p>
          <p>Κυρίες και κύριοι συνάδελφοι, εξωτερική πολιτική δεν είναι μόνο τα εθνικά θέματα. Βεβαίως, αυτά αποτελούν την ύψιστη προτεραιότητα και δεν επιδέχονται καμμίας έκπτωσης. Όμως, το εθνικό συμφέρον της Ελλάδος στον έντονα παγκοσμιοποιημένο κόσμο που ζούμε, με τα παγκόσμια προβλήματα που προανέφερα, περνά μέσα και από την οικονομική διπλωματία, την εξωστρέφεια της ελληνικής παραγωγής, την ανθρωπιστική βοήθεια ή την αξιοποίηση του τεράστιου κεφαλαίου που ονομάζεται «απόδημος Ελληνισμός».</p>
          <p>Ειδικότερα, ως προς τον τρίτο πυλώνα, η χάραξη της εξωτερικής πολιτικής των δυτικών δημοκρατικών κρατών, των συμμάχων μας, περνά μέσα από την κοινή γνώμη. Σε μία εποχή όπου η κοινή γνώμη διαμορφώνεται και μεταβάλλεται εύκολα από φορείς πίεσης ή τα μέσα κοινωνικής δικτύωσης, η οργανωμένη χάραξη και εφαρμογή δημόσιας διπλωματίας είναι πιο επιτακτική από ποτέ. Σε κάθε περίπτωση, μάλιστα, θα ήταν σφάλμα να μην αξιοποιήσουμε στο έπακρο την ελληνική γλώσσα, τον ελληνικό πολιτισμό και την τόσο σημαντική για τη δύση ελληνική παράδοση.</p>
          <p>Η ανασύσταση του Συμβουλίου Απόδημου Ελληνισμού είναι αναμφισβήτητα θετική εξέλιξη και προς αυτήν την κατεύθυνση.</p>
          <p>Αξιολογώ θετικά, λοιπόν, κύριε Υπουργέ, τη νέα οργανωτική δομή που εισηγείστε.</p>
          <p>Κύριε Πρόεδρε, θα ήθελα να αναφερθώ επιγραμματικά σε κάποια σημεία του σχεδίου νόμου. Θεωρώ ότι η σύσταση αυτοτελούς Γραφείου Αμυντικής Διπλωματίας θα διευκολύνει την έγκαιρη και αποτελεσματική συνεργασία μεταξύ των νευραλγικών Υπουργείων Εξωτερικών και Εθνικής Άμυνας. Δεν θεωρώ καθόλου τυχαίο ότι αυτό συμβαίνει σε μία συγκυρία που η χώρα διαθέτει έναν Υπουργό Εξωτερικών, που αντιλαμβάνεται πλήρως τη σημασία του έργου των Ενόπλων Δυνάμεων και έναν Υπουργό Εθνικής Άμυνας, που ξέρει ότι το πρώτο «όπλο» -εντός εισαγωγικών- που διαθέτει η χώρα είναι η διπλωματία. Αυτό το νέο γραφείο θα διασφαλίσει ότι τα δύο Υπουργεία λειτουργούν συγχρονισμένα και πάντως πολύ καλύτερα από το πρόσφατο παρελθόν ατυχών συνυπάρξεων επί των ημερών της προηγούμενης κυβέρνησης. Αποτελεί παρακαταθήκη για το μέλλον.</p>
          <p>Η κατάργηση και η συγχώνευση διευθύνσεων και υπηρεσιών, σε συνδυασμό με τη σχεδιαζόμενη ψηφιακή μετάβαση, θα περιορίσει τη γραφειοκρατία, θα μειώσει το κόστος και σε πολλές περιπτώσεις θα λύσει τα χέρια των διπλωματών μας.</p>
          <p>Η δημιουργία του Κέντρου Σχεδιασμού Εξωτερικής Πολιτικής, του επίσημου ερευνητικού κέντρου του Υπουργείου, που θα λειτουργεί ως δεξαμενή σκέψης, θα επιτρέψει τη μεθοδική συνεργασία με την ακαδημαϊκή κοινότητα και την επιστημονική υποστήριξη στα θέματα της αρμοδιότητάς του.</p>
          <p>Αναφορικά με την κατάργηση της Μεταφραστικής Υπηρεσίας, ενός θεσμού, που τα τελευταία χρόνια είχε εξελιχθεί σε ένα βραδυκίνητο και αναποτελεσματικό οργανισμό ειδικά σε ό,τι αφορά την πρόσβαση των πολιτών σε αυτήν, το προτεινόμενο Σώμα Πιστοποιημένων Μεταφραστών αποτελεί δοκιμασμένο πρότυπο, που έχει εφαρμοστεί με επιτυχία στα περισσότερα ευρωπαϊκά κράτη.</p>
          <p>Κλείνοντας, κύριε Πρόεδρε, άφησα για το τέλος τα ζητήματα του προσωπικού ακριβώς επειδή ήθελα να τονίσω τη σημασία τους. Το Υπουργείο Εσωτερικών είναι οι άνθρωποί του. Οι Ελληνίδες και οι Έλληνες διπλωμάτες ανά την υφήλιο διαχρονικά εκπροσωπούν επάξια τη χώρα μας. Είναι η πρώτη γραμμή άμυνας και ο κύριος φορέας που εξυπηρετεί το εθνικό συμφέρον, συχνά με υπερβάλλοντα ζήλο και σε υποστελεχωμένες αρχές.</p>
          <p>Η Ένωση Διπλωματικών Υπαλλήλων κατέθεσε μία σειρά από λεπτομερείς προτάσεις επί του νομοσχεδίου. Είμαι σίγουρος ότι συμμερίζεστε την άποψή μου ότι τα θέματα του Υπουργείου Εξωτερικών τα γνωρίζουν καλύτερα οι άνθρωποί του και τις εξετάζετε.</p>
          <p>Επίσης, η ένταξη στις δομές του Υπουργείου του προσωπικού, που προέρχεται από τα πρώην Υπουργεία Οικονομίας και Ενημέρωσης θα γίνει με ομαλό τρόπο και είμαι σίγουρος, κύριε Υπουργέ, για την ευαισθησία σας και ως προς αυτό το θέμα. Αναμένουμε να συνδράμει σε αυτό και το νέο καινοτόμο σύστημα αξιολόγησης, που εισηγείστε με το σχέδιο νόμου, το οποίο προβλέπει μετρήσιμους στόχους και συμμετοχή του αξιολογούμενου στη διαδικασία, αλλά και η αναδιοργάνωση της Διπλωματικής Ακαδημίας.</p>
          <p>Κλείνοντας, θα έλεγα ότι εκτιμώ τις προσπάθειες, που καταβάλλετε για την οριστική επίλυση του σημαντικού ζητήματος της ασφαλιστικής κάλυψης των υπηρετούντων εκτός Ευρωπαϊκής Ένωσης διπλωματών. Πρόκειται για ζήτημα εθνικής αξιοπρέπειας πρωτίστως και χαίρομαι που επιλύεται με τις νομοθετικές βελτιώσεις που καταθέσατε.</p>
          <p>Το υπό συζήτηση σχέδιο νόμου αποτελεί μία καλή αρχή για τον εκσυγχρονισμό του Υπουργείου Εξωτερικών. Θεωρώ ότι όταν συμπληρωθεί από αντίστοιχο νομοθέτημα για τις αρχές εξωτερικού είναι επιβεβλημένη και η αύξηση του προϋπολογισμού του Υπουργείου στον σωστό χρόνο που θα επιλέξει η Κυβέρνηση.</p>
          <p>Καλώ το Σώμα να υπερψηφίσει.</p>
          <p>Σας ευχαριστώ.</p>
        </speech>
        <speech by="odusseas_konstantinopoulos" eId="debate_2021-02-26_speech_332">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Συνεχίζουμε με τον κ. Απόστολο Πάνα από το Κίνημα Αλλαγής.</p>
          <p>Ορίστε, κύριε συνάδελφε, έχετε τον λόγο.</p>
        </speech>
        <speech by="apostolos_panas" eId="debate_2021-02-26_speech_333">
          <from>ΑΠΟΣΤΟΛΟΣ ΠΑΝΑΣ</from>
          <p>Καλησπέρα σας!</p>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι Βουλευτές, θα μου επιτρέψετε αρχικά να κάνω μία μικρή αναφορά στις συνεχείς προκλήσεις που η χώρα μας δέχεται από την νέο-οθωμανική στρατηγική της Άγκυρας.</p>
          <p>Ειδικότερα, η γειτονική μας χώρα έχοντας διακόψει από το 2016 τις διερευνητικές μας επαφές, εμφανίστηκε πια έτοιμη για διάλογο, ενώ παράλληλα η Τουρκία κινείται καθαρά και μόνο προκλητικά. Αναμφίβολα, λοιπόν, η περίοδος, που διανύουμε τα τελευταία χρόνια αποδεικνύει πόσο σημαντική είναι τόσο η χάραξη εξωτερικής πολιτικής, όσο και η σύμφωνα με τις νέες ανάγκες οργάνωση του σχετικού Υπουργείου, του ιστορικού Υπουργείου Εξωτερικών, το οποίο συστάθηκε το 1844 και ως αποστολή του έχει την άσκηση εξωτερικής πολιτικής της χώρας μας σε θέματα, που αφορούν τις διεθνείς μας σχέσεις, τη διεθνή συνεργασία και τη διεθνή χάραξη της γενικής μας πολιτικής.</p>
          <p>Η παραπάνω αναφορά μου έχει ως σκοπό να υπενθυμίσει σε όλους μας τις αρχές που διέπουν την έννοια του θεσμού του Υπουργείου Εξωτερικών και να μας κάνει να σκεφτούμε σοβαρά αν το εν λόγω νομοσχέδιο αποσκοπεί στη δημιουργία ενός σύγχρονου οργανωτικού σχήματος, που θα διευκολύνει την αποτελεσματική άσκηση της εξωτερικής πολιτικής και την προώθηση των εθνικών μας συμφερόντων.</p>
          <p>Ο εισηγητής της Πλειοψηφίας ανέφερε πως οι σχετικές διατάξεις, που φέρει το εν λόγω νομοσχέδιο αποτελούν μέρος μιας ευρύτερης διοικητικής μεταρρύθμισης, η οποία περιλαμβάνει επίσης την αναδιάρθρωση των αρχών του εξωτερικού, την απλοποίηση της ψηφιοποίησης και των παρεχόμενων υπηρεσιών και συνολικά, την αναδιοργάνωση Διπλωματικής Ακαδημίας.</p>
          <p>Είναι πραγματικά, όμως, έτσι; Το νομοσχέδιο φιλοδοξεί να αποτελέσει λειτουργικό πλαίσιο, που θα επιτρέψει διά της αναδιοργάνωσης του Υπουργείου Εξωτερικών, αλλά και της ελληνικής διπλωματίας, την ακόμα αποτελεσματικότερη άσκηση των νευραλγικών καθηκόντων, που αφορούν στην εξωτερική πολιτική της Ελληνικής Δημοκρατίας.</p>
          <p>Μελετώντας το, όμως, προσεκτικά, μπορεί κανείς να διακρίνει πως μόνο αναδιοργάνωση δεν επιφέρει και μάλιστα, σε μία τόσο κρίσιμη στιγμή της εξωτερικής μας πολιτικής.</p>
          <p>Εδώ, κυρίες και κύριοι, δεν αναφέρομαι μόνο στις σπασμωδικές και επικίνδυνες κινήσεις της Τουρκίας, αλλά και στο γενικότερο διεθνές και αβέβαιο περιβάλλον ανακατάταξης. Ήδη εκφράσαμε τις απόψεις μας στις σχετικές επιτροπές όπου συμμετέχουμε. Συγκεκριμένα, στην Επιτροπή Ευρωπαϊκών Υποθέσεων, όπου είμαι και μέλος, άπειρες φορές έχω τονίσει την επιτακτική ανάγκη ενίσχυσης του σημαντικότερου Υπουργείου, του Εξωτερικών.</p>
          <p>Για να μη μακρηγορώ, όμως, κυρίες και κύριοι Βουλευτές, θα πρέπει να απαιτήσουμε -και το λέμε εμείς, ως Κίνημα Αλλαγής- ένα σύγχρονο και ταυτόχρονα, αποτελεσματικό Υπουργείο Εξωτερικών, που να μπορεί να σταθεί απέναντι στις πολυπλοκότητες της ψηφιακής εποχής, έναν λειτουργικό οργανισμό, που να ανταποκρίνεται στις σύγχρονες ανάγκες διπλωματίας και δεν θα επιτείνει, αντί να επιλύει, τα μεγάλα προβλήματα, τα οποία θα συνεχίζουν να υπάρχουν λόγω της υποχρηματοδότησης.</p>
          <p>Ζητάτε, λοιπόν, να στηριχθούν οι διπλωματικές μας αρχές-εργαλεία και δυνατότητες για εξωστρεφείς δράσεις, ενώ θα έπρεπε να δώσετε περισσότερα στρατηγικά μέσα και να τις ενισχύσετε. Αντί, λοιπόν, να αυξήσετε, σύμφωνα με τις δημοσιονομικές δυνατότητες οι οποίες υπάρχουν, τον προϋπολογισμό του Υπουργείου Εξωτερικών, αυτό που κάνετε είναι το αντίθετο και αυτό έχει σαν σκοπό την ουσιαστική υποτίμησή του, μετατρέποντας το σε έναν εσωστρεφή διεκπεραιωτικό φορέα.</p>
          <p>Κύριε Υπουργέ, θεωρώ ότι αυτή τη στιγμή η συγκεκριμένη στρατηγική δεν μπορεί να επιφέρει τα αποτελέσματα τα οποία θέλετε. Χαρακτηριστικά, αναφέρω την κατάργηση της Μεταφραστικής Υπηρεσίας, τη μείωση των γενικών γραμματειών ή των επιμέρους οργανωτικών μονάδων της Κεντρικής Υπηρεσίας του Υπουργείου Εξωτερικών, την κατάργηση της Γενικής Γραμματείας Ευρωπαϊκών Υποθέσεων. Εδώ θέλω να τονίσω το εξής: Μας ζητάτε να πιστέψουμε πως η μεταφορά της εν λόγω γραμματείας στον υπηρεσιακό γενικό γραμματέα, ο οποίος έχει ήδη έναν τεράστιο φόρτο αρμοδιοτήτων, δεν θα τον επιβαρύνει; Πραγματικά, αμφιβάλλω.</p>
          <p>Συνεχίζω: Με την υποβάθμιση της Γενικής Γραμματείας του Αποδήμου Ελληνισμού, με τη μετατροπή της σε μια διεύθυνση και την υπαγωγή της σε μια γενική γραμματεία τίθεται εδώ ένα μεγάλο ζήτημα, αν επιθυμούμε να στηρίξουμε έμπρακτα την ελληνική κοινότητα, που βρίσκεται πέρα από τα ελληνικά σύνορα ή απλώς, θα αρκεστούμε να κατοχυρώσουμε το δικαίωμα ψήφου από τον μόνιμο τύπο κατοικίας της, χωρίς να χρειάζεται να επιστρέψουν στην Ελλάδα, συνεχίζοντας έτσι να αδιαφορούμε για τα προβλήματα που τους αφορούν και τους ταλαιπωρούν.</p>
          <p>Υπάρχουν, όμως και άλλα θέματα, όπως αυτό που αφορά στον κλάδο των Συμβούλων και των Γραμματέων Επικοινωνίας. Επίσης, στα νοσήλια ήδη ο ειδικός αγορητής επί του συγκεκριμένου νομοσχεδίου, ο κ. Λοβέρδος, την Τετάρτη ανέφερε τη συνταγματική υποχρέωση του ελληνικού μας κράτους να μεριμνά για την υγεία των πολιτών μας, όπως αυτοί είναι και οι διπλωμάτες εντός των ευρωπαϊκών συνόρων.</p>
          <p>Τελειώνοντας, κύριε Πρόεδρε, κύριε Υπουργέ και κυρίες και κύριοι Βουλευτές, θεωρώ ότι η μαζική συγχώνευση διευθύνσεων και τμημάτων του Υπουργείου Εξωτερικών θα οδηγήσει ουσιαστικά στη λειτουργική συρρίκνωση του οργανισμού, ως φυσικό επακόλουθο της γενικής συρρίκνωσης των δαπανών του εν λόγω Υπουργείου.</p>
          <p>Εμείς, ως Κίνημα Αλλαγής, απαιτούμε ένα δυναμικό Υπουργείο Εξωτερικών, το οποίο θα ανοίξει νέες πρεσβείες σε χώρες όπου δεν εκπροσωπείται η χώρα μας, επεκτείνοντας τις διπλωματικές της σχέσεις, ως φυσικό επακόλουθο της νέας παγκόσμιας πραγματικότητας.</p>
          <p>Ζητάμε, λοιπόν, εξελιγμένες ρυθμίσεις και επιπλέον οικονομικούς πόρους για το καθοριστικής σημασίας Υπουργείο Εξωτερικών, ώστε να βοηθήσει επιπλέον στην άσκηση της εθνικής και εξωτερικής πολιτικής.</p>
          <p>Σας ευχαριστώ πολύ.</p>
        </speech>
        <speech by="odusseas_konstantinopoulos" eId="debate_2021-02-26_speech_334">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Ο κ. Λιούτας Αθανάσιος από τη Νέα Δημοκρατία έχει τον λόγο.</p>
        </speech>
        <speech by="athanasios_lioutas" eId="debate_2021-02-26_speech_335">
          <from>ΑΘΑΝΑΣΙΟΣ ΛΙΟΥΤΑΣ</from>
          <p>Καλησπέρα σας! Ευχαριστώ πολύ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, μέσα από το νομοσχέδιο που έχουμε μπροστά μας διαβλέπουμε την υλοποίηση μιας ξεκάθαρης στρατηγικής, που έχει στόχο την αναδιοργάνωση του Υπουργείου Εξωτερικών και την αποτελεσματικότερη άσκηση της εξωτερικής μας πολιτικής.</p>
          <p>Την τελευταία περίοδο παρακολουθήσαμε και παρακολουθούμε τις εξελίξεις στη γεωπολιτική μας γειτονιά. Πρόκειται για εξελίξεις οι οποίες, ειδικότερα στην περιοχή της ανατολικής Μεσογείου, έλαβαν και τη μορφή απειλών και προκλήσεων σε βάρος των εθνικών μας συμφερόντων.</p>
          <p>Ως απάντηση στις προκλήσεις και πάντοτε πιστοί στο εθνικό μας συμφέρον, το Υπουργείο Εξωτερικών και πρωτίστως, ο Πρωθυπουργός της χώρας Κυριάκος Μητσοτάκης, υλοποίησαν και υλοποιούν μία εξωτερική πολιτική με στόχο την προάσπιση των κυριαρχικών μας δικαιωμάτων. Η πολιτική μας με μεγάλη επιτυχία οδήγησε στην αναγνώριση διεθνώς της θέσεως της χώρας μας ως μιας θέσης κρίσιμης και βαρύνουσας σημασίας για τη γεωπολιτική μας περιοχή. Αναδείξαμε διεθνώς τις εθνικές μας θέσεις, οι οποίες υποστηρίχθηκαν δυναμικά στο εξωτερικό, με αποτέλεσμα τη διαμόρφωση ισχυρών συμμαχιών με ισχυρούς γεωπολιτικούς παίκτες στην ευρύτερη περιοχή μας και όχι μόνο.</p>
          <p>Ταυτόχρονα, στραφήκαμε με επιτυχία και προς την ενίσχυση της στρατιωτικής μας ισχύος μέσω της αγοράς εξοπλισμού, όπως τα πολεμικά αεροσκάφη Rafale. Επιστέγασμα, ασφαλώς, της στρατηγικής μας υπήρξε και η επέκταση της αιγιαλίτιδας ζώνης μας στα δώδεκα ναυτικά μίλια στο Ιόνιο. Όλα αυτά συνηγορούν στο εξής, ότι η εξωτερική πολιτική που σχεδιάσαμε, υλοποιήσαμε και υλοποιούμε είναι μια πολιτική που επιτυγχάνει μεγάλους στόχους.</p>
          <p>Συνδέοντας όλα τα παραπάνω με το περιεχόμενο του νομοσχεδίου που συζητούμε σήμερα, διαπιστώνεται ότι το παρόν νομοσχέδιο έρχεται περαιτέρω να ενισχύσει την εξωτερική μας πολιτική. Το Υπουργείο Εξωτερικών αναδιαμορφώνεται σε ένα σύγχρονο οργανωτικό σχήμα, σε ένα σχήμα το οποίο υλοποιείται διαρθρωτικά, προσαρμοζόμενο σε όλες τις σύγχρονες ανάγκες που καλείται η πατρίδα μας να αντιμετωπίσει σήμερα, αλλά και στο μέλλον.</p>
          <p>Συγκεκριμένα, η συνολική λειτουργία του Υπουργείου διαρθρώνεται σε τρεις οργανωτικούς πυλώνες: Στις διεθνείς σχέσεις, στις οικονομικές σχέσεις, στην εξωστρέφεια και στα θέματα του απόδημου Ελληνισμού και της δημόσιας διπλωματίας. Με έναν συντονισμένο και ξεκάθαρο τρόπο, το Υπουργείο Εξωτερικών ενισχύει τον πολύπλευρο ρόλο του. Απώτερος σκοπός είναι η ενδυνάμωση διεθνώς της συνολικής μας ισχύος.</p>
          <p>Συνολικά, η ενίσχυση της ισχύος μιας χώρας περιλαμβάνει ένα συνολικό κράμα πολιτικών και στοχεύσεων. Περιλαμβάνει την πολιτική ισχύ, τη δυναμική διεθνή θέση και τη στρατιωτική, την οικονομική, καθώς και την πολιτισμική ισχύ. Η ισχύς μιας χώρας ενδυναμώνεται αποφασιστικά, όταν αυτή ενισχύεται πολύπλευρα, συνολικά και ουσιαστικά.</p>
          <p>Η χώρα μας διαθέτει μία ισχυρή πολιτική ηγεσία, ενώ με κάθε πολιτική μας επιδιώκουμε και επιτυγχάνουμε τη μεγιστοποίηση της ωφέλειας σε κάθε τομέα της πολιτικής.</p>
          <p>Ειδικότερα, επί του παρόντος νομοσχεδίου διαμορφώνονται ξεκάθαροι βραχίονες πολιτικής, οι οποίοι θα στηρίξουν όλους τους τομείς της εξωτερικής μας πολιτικής. Πιο συγκεκριμένα, ενσωματώνεται ως αντικείμενο του Υπουργείου Εξωτερικών και η οικονομική διπλωματία. Η οικονομική κρίση που βιώσαμε ως πατρίδα έθεσε στο προσκήνιο την ανάγκη της μεγέθυνσης και της εμβάθυνσης των οικονομικών μας σχέσεων ευρωπαϊκά και διεθνώς. Οι κρίσιμες οικονομικές συνέπειες της πανδημίας αναδεικνύουν και πάλι τη μεγάλη αυτή ανάγκη. Η δημιουργία μιας στρατηγικής, η οποία θα εργάζεται για την άνθιση της εξωστρέφειας σε ό,τι αφορά ζητήματα της οικονομικής ανάπτυξης και όχι μόνο, αποτελεί έναν κρίσιμο στόχο.</p>
          <p>Ταυτόχρονα, κρίσιμο πυλώνα με το παρόν νομοσχέδιο αποτελούν ο απόδημος Ελληνισμός και η δημόσια διπλωματία. Η δημόσια διπλωματία αποτελεί μέσο ανάδειξης της θέσης μιας χώρας στο διεθνές γίγνεσθαι. Στο προσκήνιο, λοιπόν, η διπλωματία, στο προσκήνιο και ο απόδημος ελληνισμός.</p>
          <p>Αναφορικά με τον απόδημο Ελληνισμό, οι Έλληνες συμπατριώτες μας, που κατοικούν σε κάθε άκρη της γης αποτελούν πολύτιμο κεφάλαιο για την πατρίδα μας. Αποτέλεσαν και αποτελούν έναν αποφασιστικό αρωγό για τη διάδοση της ελληνικής ιστορίας, του πολιτισμού, των αξιών, των ιδεών και των θέσεών μας. Είναι δυνατοί όλοι μέσα σε άλλες κοινωνίες και χώρες, που η τεράστια αγάπη τους για την πατρίδα όλων μας για τη στήριξη της Ελλάδας μας, οδηγεί στην αμέριστη και συνεχή στήριξή τους.</p>
          <p>Η στήριξη στον οικουμενικό Ελληνισμό αποτέλεσε βασική και πρώτιστη προτεραιότητα της Κυβέρνησης της Νέας Δημοκρατίας και του Πρωθυπουργού μας από την πρώτη στιγμή. Είναι μία στήριξη, που οδήγησε στην κορυφαία απόφαση πάνω στο δικαίωμα οι Έλληνες κάτοικοι του εξωτερικού να έχουν δικαίωμα ψήφου.</p>
          <p>Επιπρόσθετα σημαντικά βήματα, που πιστοποιούν τη βασική αυτή μέριμνα, αποτελούν με το παρόν νομοσχέδιο και η επαναλειτουργία του Συμβουλίου Απόδημου Ελληνισμού και η δημιουργία της νέας Γραμματείας Απόδημου Ελληνισμού και Δημόσιας Διπλωματίας.</p>
          <p>Επιπλέον θα ήθελα να σταθώ και στην ιδιαίτερη σημασία που έχει και η θεσμοθέτηση του Κέντρου Σχεδιασμού Εξωτερικής Πολιτικής ως μία δεξαμενή σκέψης σε συνεργασία με ακαδημαϊκά ιδρύματα. Ο στόχος που τίθεται συγκεκριμένα είναι η παροχή επιστημονικής υποστήριξης για την προετοιμασία της στρατηγικής του Υπουργείου Εξωτερικών.</p>
          <p>Επίσης μεγάλη σημασία έχουν σαφέστατα και η σύσταση του Γραφείου Αμυντικής Διπλωματίας, η αναδιοργάνωση της Ακαδημαϊκής Διπλωματίας καθώς και οι στόχοι του εξορθολογισμού και του εκσυγχρονισμού των δομών.</p>
          <p>Ένα κρίσιμο κομμάτι του νομοσχεδίου αυτού, η στήριξη του ανθρώπινου παράγοντα, του Έλληνα διπλωμάτη, του ανθρώπου που θέτει τον εαυτό του στην υπηρεσία της εξωτερικής μας πολιτικής και ο οποίος καλείται να δώσει μάχες για τις εθνικές μας θέσεις.</p>
          <p>Κυρίες και κύριοι συνάδελφοι, οι εποχές αλλάζουν και τα κράτη πρέπει να θωρακίζονται απέναντι στις συνεχείς και πολλές φορές απρόβλεπτες εξελίξεις. Η θωράκιση αυτή απαιτεί επαγρύπνηση και θεμέλιο αυτής είναι οι ισχυρές δομές. Ισχυρές είναι εκείνες οι δομές οι οποίες βασίζονται στην ιστορία, στη σύγχρονη γνώση και στη μέγιστη αξιοποίηση του ανθρώπινου δυναμικού μιας χώρας και εν προκειμένω του Υπουργείου Εξωτερικών.</p>
          <p>Το σύνολο του παρόντος νομοσχεδίου θέτει τα θεμέλια και διαμορφώνει έναν νέο τρόπο λειτουργίας του Υπουργείου. Η πολύπλευρη κατανόηση των διεθνών συσχετισμών κρίνεται ως σπουδαίας σημασίας ειδικότερα σε ό,τι έχει να κάνει με την αποκωδικοποίηση της πλεύσης του διεθνούς συστήματος κάθε στιγμή και την ισχυροποίηση της θέσης μας μέσα στο σύστημα αυτό.</p>
          <p>Η διακυβέρνηση της χώρας μας από την Κυβέρνηση της Νέας Δημοκρατίας και του Κυριάκου Μητσοτάκη οδηγεί και θα οδηγεί στην ενίσχυση της εθνικής μας ισχύος. Είναι βασικός μας στόχος ο οποίος ήδη υλοποιείται και ο οποίος θα υποστηριχθεί με συνέπεια και αποτελεσματικότητα μέσα από τις ρυθμίσεις, που φέρνει το παρόν νομοσχέδιο.</p>
          <p>Συνεχίζουμε σταθερά και με συνέπεια, οργανωμένα και ξεκάθαρα ώστε να κερδίζουμε μάχες και να ισχυροποιούμε τη θέση μας. Έτσι ξεκινήσαμε, έτσι συνεχίζουμε και με αυτόν τον τρόπο θα συνεχίσουμε να πορευόμαστε.</p>
          <p>Ευχαριστώ πολύ.</p>
        </speech>
        <speech by="odusseas_konstantinopoulos" eId="debate_2021-02-26_speech_336">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Συνεχίζουμε με τον κ. Ευστάθιο Κωνσταντινίδη από τη Νέα Δημοκρατία.</p>
        </speech>
        <speech by="eustathios_konstantinidis" eId="debate_2021-02-26_speech_337">
          <from>ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, ολοκληρώνεται σε λίγο η συζήτηση ενός ακόμα σημαντικού νομοσχεδίου. Δεν χρειάζεται να είναι κάποιος ειδικός για να αντιληφθεί πόσο κρίσιμο είναι για τη χώρα μας να βελτιστοποιήσει την οργάνωση και λειτουργία του Υπουργείου των Εξωτερικών, να προβεί στην επανασύσταση του Συμβουλίου Απόδημου Ελληνισμού, να εκσυγχρονίσει τις δομές της και να ενισχύσει τους φορείς, που είναι επιφορτισμένοι με θέματα διεθνούς αναπτυξιακής συνεργασίας.</p>
          <p>Και ενώ εύλογα θα μπορούσε κάποιος να πει ότι οι στόχοι που θέτει το προς ψήφιση νομοσχέδιο είναι διαχρονικοί για την ελληνική πολιτεία το περιβάλλον που διαμορφώνεται παγκοσμίως εξαιτίας της πανδημίας και κυρίως στη μετά τον εμβολιασμό εποχή, αλλά και στη γειτονιά μας λόγω του αναθεωρητισμού της Τουρκίας, καθιστούν επιβεβλημένη την επιτάχυνση και εντατικοποίηση αυτής της προσπάθειας.</p>
          <p>Μετά λοιπόν, από μία εξαντλητική περίοδο μεγάλης αστάθειας και αβεβαιότητας στην εξωτερική πολιτική μας με ευθύνη της συγκυβέρνησης ΣΥΡΙΖΑ - ΑΝΕΛ έπρεπε να ξανασυστηθούμε στη διεθνή κοινότητα αφού τα καμώματα της προηγούμενης περιόδου μας είχαν εκθέσει παγκοσμίως.</p>
          <p>Δεν χρειάζεται να θυμηθεί κανείς τις καταγγελίες των μνημονίων, τον τραγέλαφο του αχρείαστου δημοψηφίσματος, τον τίτλο της χειρότερης διαπραγματευτικής τακτικής για το έτος 2015, που είχε τότε κατακτήσει η χώρα μας στην οικεία κατάταξη του Χάρβαρντ. Αρκεί να θυμηθεί τον πρώην Πρωθυπουργό κ. Τσίπρα από τη μία να αποθεώνει την πολιτική Μαδούρο και από την άλλη να δηλώνει ότι η διοίκηση Τραμπ μπορεί να μοιάζει μεν διαβολική, αλλά αυτό γίνεται για καλό.</p>
          <p>Από τις αλήστου μνήμης ημέρες εκείνες δεν έχουν περάσει δυο χρόνια και όμως η κατάσταση έχει βελτιωθεί σημαντικά. Η τρωθείσα εικόνα της χώρας έχει αποκατασταθεί διεθνώς και ο Έλληνας Πρωθυπουργός αποτελεί αξιόπιστο συνομιλητή κορυφαίων ηγετών, αλλά και εκπροσώπων παγκόσμιων επιχειρηματικών ομίλων και η πατρίδα μας προορισμό για την εγκατάσταση εμβληματικών επενδύσεων.</p>
          <p>Χρειάστηκε, βέβαια, να αποδείξουμε ότι διαθέτουμε σχέδιο για την αλλαγή κατεύθυνσης και την αποφασιστικότητα να εφαρμόσουμε το μεταρρυθμιστικό μας πρόγραμμα. Και όλα αυτά μέσα σε πάρα πολύ δύσκολες συγκυρίες με την ευρωπαϊκή οικογένεια να κλονίζεται από την αποχώρηση του Ηνωμένου Βασιλείου, την Αμερική να βιώνει μία πρωτόγνωρη εσωτερική πολιτική αστάθεια, την Τουρκία να εκδηλώνει μία ακόρεστη επιθετικότητα από τη Λιβύη μέχρι το Ναγκόρνο Καραμπάχ και τις μεταναστευτικές ροές να βρίσκονται σε έξαρση μέχρι να δείξει η Ελλάδα ότι δεν αποτελεί το εύκολο μονοπάτι για τους διακινητές μεταναστών και το ασφαλές καταφύγιο για κάθε είδους δικαιωματιστές.</p>
          <p>Και όμως, μέσα σε αυτό το ασταθές περιβάλλον η χώρα κατάφερε κινούμενη στις ράγες του Διεθνούς Δικαίου και των συνθηκών να αποτελέσει τη σταθερά στην περιοχή, τον προβλέψιμο εταίρο μέσα σε απρόβλεπτες συνθήκες. Και αυτό της πιστώθηκε. Η Ελλάδα ενδυνάμωσε τις σχέσεις της με παραδοσιακούς συμμάχους και κτίζει νέες συνεργασίες, καταφέρνοντας να αναδείξει τα κοινά σημεία ενδιαφέροντος, αυτά που την ενώνουν με τον κάθε συνομιλητή ξεχωριστά χωρίς αντιφάσεις και χωρίς η μία σύμπραξη να αναιρεί την άλλη.</p>
          <p>Το αποτέλεσμα ήταν ότι η χώρα μεγαλώνει τόσο στην επικράτειά της όσο και σε κύρος και διεθνή επιρροή. Χτίστηκαν αμυντικές και εξοπλιστικές συμμαχίες, που θωρακίζουν την πατρίδα μας και την ειρήνη τελικά. Για όλα αυτά, βέβαια, πέρα από την ξεκάθαρη στρατηγική απαιτήθηκε συστηματική και οργανωμένη δουλειά.</p>
          <p>Το ζητούμενο βεβαίως είναι να οικοδομήσει η χώρα μία σταθερή στρατηγική, εξωστρεφή διπλωματία και ισχυρή παρουσία στους διεθνούς οργανισμούς. Και για να συμβεί αυτό πρέπει να εξασφαλίσουμε την οργανωτική υποδομή και τα αναγκαία εργαλεία στην κατ’ εξοχήν αρμόδια υπηρεσία, που δεν είναι άλλη από το Υπουργείο Εξωτερικών.</p>
          <p>Τον στόχο αυτόν φιλοδοξεί πειστικά, νομίζω, να υπηρετήσει το συζητούμενο σχέδιο νόμου με τον εκσυγχρονισμό του οργανογράμματός του, την αναδιάρθρωση των υπηρεσιών και την ενσωμάτωση των ψηφιακών μέσων. Καθένας από τους ειδικότερους άξονες των τριών πυλώνων στους οποίους διαρθρώνεται πλέον το Υπουργείο είναι κεφαλαιώδους σημασίας για τη χάραξη μίας ολοκληρωμένης στρατηγικής και όλοι τους μπορούν να εισφέρουν σημαντικά στην προώθηση των εθνικών υποθέσεων.</p>
          <p>Θα ήθελα όμως, να αναφερθώ στη σημασία που έχουν δύο από αυτούς. Ο ένας είναι η επανασύσταση του Συμβουλίου Απόδημου Ελληνισμού, προβλεπόμενη από το άρθρο 108 παράγραφος 2 του Συντάγματος ως συμβουλευτικού οργάνου της πολιτείας στα θέματα, που αφορούν στους Έλληνες απόδημους και ομογενείς.</p>
          <p>Οι Βουλευτές, που έχουμε την τιμή να συμμετέχουμε στην Επιτροπή Απόδημου Ελληνισμού έχουμε συχνά και τη χαρά να βλέπουμε το πάθος, τον ενθουσιασμό και το μεράκι των Ελλήνων του εξωτερικού να συμμετέχουν σε δράσεις, που εκτείνονται από τη διατήρηση των παραδόσεων, την προώθηση της ελληνικής γλώσσας, την προβολή του πολιτισμού μας, την ενίσχυση των εθνικών θέσεων μέχρι τη διασύνδεση επιχειρήσεων της χώρας όπου ζουν με τις αντίστοιχες της ημεδαπής και την προσέλκυση επενδύσεων προς την Ελλάδα.</p>
          <p>Το Συμβούλιο Απόδημου Ελληνισμού σε στενή συνεργασία με τη νέα Γενική Γραμματεία Απόδημου Ελληνισμού μέσα από τους διακριτούς ρόλους τους καλούνται, λοιπόν, να ενεργοποιήσουν τις αστείρευτες δυνάμεις των Ελλήνων, που ζουν και δραστηριοποιούνται στο εξωτερικό μέσα από την υλοποίηση πολιτικών για την ενίσχυση των δεσμών της διασποράς με την πατρίδα. Είναι και αυτή μια πολιτική που έρχεται σε συνέχεια της υλοποιηθείσας δέσμευσης της σημερινής Κυβέρνησης για διευκόλυνση του εκλογικού δικαιώματος στους εκτός επικρατείας εκλογείς. Είναι και αυτή μία ακόμα απόφαση που μεγαλώνει την Ελλάδα.</p>
          <p>Ο άλλος άξονας είναι αυτός της νέας Γενικής Γραμματείας Διεθνών Οικονομικών Σχέσεων και Εξωστρέφειας με τις δράσεις για την ενίσχυση της οικονομικής διπλωματίας, που καλείται να αναπτύξει.</p>
          <p>Με την πρόοδο, με το καλό, της εμβολιαστικής διαδικασίας όλες οι χώρες θα μπουν σε μία έντονα ανταγωνιστική διαδικασία στην προσπάθεια να ανακτήσουν το χαμένο έδαφος από τις οικονομικές και αναπτυξιακές απώλειες, που προκάλεσαν οι επιπτώσεις της πανδημίας. Σε αυτό το περιβάλλον η οικονομική διπλωματία μπορεί να παίξει καθοριστικό ρόλο στην ενίσχυση των εξωστρέφειας των ελληνικών επιχειρήσεων, αλλά και στην προσέλκυση ξένων επενδύσεων στη χώρα.</p>
          <p>Η Περιφερειακή Ενότητα Κοζάνης φιλοδοξεί να αποτελέσει επενδυτικό προορισμό πολλών επιχειρήσεων από την Ελλάδα και το εξωτερικό στο πλαίσιο της υλοποίησης του σχεδίου δίκαιης αναπτυξιακής μετάβασης και των κινήτρων, που θα ενσωματώνει. Γι’ αυτό προσβλέπουμε στην ανάδειξη των πλεονεκτημάτων της περιοχής από την αρμόδια γραμματεία και τους υπαγόμενους σ’ αυτήν οργανισμούς με τους οποίους θα πρέπει να αναπτύξουμε στενή συνεργασία.</p>
          <p>Σας ευχαριστώ θερμά για την προσοχή σας.</p>
        </speech>
        <speech by="odusseas_konstantinopoulos" eId="debate_2021-02-26_speech_338">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Συνεχίζουμε με τον προτελευταίο ομιλητή, τον κ. Θεμιστοκλή Χειμάρα από τη Νέα Δημοκρατία και θα ολοκληρώσουμε με τον κ. Χαρίτου.</p>
          <p>ΘΕΜΙΣΤΟΚΛΗΣ (ΘΕΜΗΣ) ΧΕΙΜΑΡΑΣ: Σας ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, πριν μιλήσω για το σημερινό νομοσχέδιο, επιτρέψτε μου να αναφερθώ σε όλα αυτά που βλέπουμε να εκτυλίσσονται στο Αιγαίο όλες αυτές τις μέρες.</p>
          <p>Βλέπουμε μια Τουρκία να αμφιταλαντεύεται για μία ακόμη φορά στα όρια της νομιμότητας, με ξεκάθαρη προδιάθεση δημιουργίας έντασης. Βλέπουμε μια Τουρκία να υιοθετεί ξανά, άνευ λογικής και ουσίας, σειρά προκλήσεων, όπως η έκδοση της παράτυπης NAVTEX. Την ίδια στιγμή παρακολουθούμε αναφορές των τουρκικών μέσων μαζικής ενημέρωσης περί δήθεν παρενόχλησης του τουρκικού πλοίου «ΤΣΕΣΜΕ».</p>
          <p>Η Ελλάδα έχει αποδείξει πως είναι μία χώρα που ξέρει να διαλέγεται και να συνομιλεί. Ξέρει, όμως, και να χρησιμοποιεί όλα τα διπλωματικά εργαλεία, που έχει στη διάθεσή της. Η ισχυροποίηση της θέσης μας στην ανατολική Μεσόγειο, η ενίσχυση των εξοπλιστικών μας συστημάτων, η ΑΟΖ με Ιταλία και Αίγυπτο, οι σχέσεις συνεργασίας που έχουμε αναπτύξει με χώρες όπως το Ισραήλ καθιστούν την Ελλάδα ως έναν ισχυρό παίκτη στη Μεσόγειο. Μας καθιστούν ως τον πλέον σοβαρό και ισχυρό παράγοντα της δύσης. Δεν θα υποκύψουμε σε καμμία πρόκληση από καμμία πλευρά, δεν θα αφήσουμε αναπάντητη, όμως, καμμία κίνηση η οποία προσβάλει τα εθνικά μας δικαιώματα.</p>
          <p>Έρχομαι στο νομοσχέδιο. Κυρίες και κύριοι συνάδελφοι, το διπλωματικό και διοικητικό προσωπικό του Υπουργείου Εξωτερικών όλα τα χρόνια με συνέπεια και αποτελεσματικότητα υπηρετεί, και προάγει τα συμφέροντα της πατρίδας. Συχνά υπό αντίξοες συνθήκες, επιτελεί με δυναμική και συνέπεια το καθήκον του.</p>
          <p>Το νομοθέτημα που συζητάμε σήμερα μετεξελίσσει τη λειτουργία του Υπουργείου Εξωτερικών, ενισχύει την αποτελεσματικότητά του σε ζητήματα προάσπισης των εθνικών μας συμφερόντων και προβολής της διεθνούς εικόνας της Ελλάδας και του Ελληνισμού.</p>
          <p>Διαρθρώνεται σε τρεις βασικές κατευθύνσεις: τις διεθνείς σχέσεις, τις οικονομικές σχέσεις και την εξωστρέφεια, αλλά και τα θέματα του απόδημου Ελληνισμού και της δημόσιας διπλωματίας.</p>
          <p>Αναδιοργανώνουμε τη Διπλωματική Ακαδημία με στόχο τη δημιουργία ενός ενιαίου κλάδου διπλωματών με εκπαίδευση και στις τρεις κατευθύνσεις της πολιτικής, οικονομικής και δημόσιας διπλωματίας.</p>
          <p>Συστήνουμε Γραφείο Αμυντικής Διπλωματίας το οποίο θα συντονίζει το Υπουργείο Εξωτερικών και το Υπουργείο Εθνικής Άμυνας. Ενισχύουμε τη νέα Γενική Γραμματεία Απόδημου Ελληνισμού και Δημόσιας Διπλωματίας, η οποία επιφορτίζεται με τον συντονισμό και την υλοποίηση των δράσεων και των λειτουργιών, που εξυπηρετούν τις ανάγκες των αποδήμων Ελλήνων.</p>
          <p>Φυσικά συστήνουμε νέα Γενική Γραμματεία Διεθνών Οικονομικών Σχέσεων και Εξωστρέφειας με στόχο την ένταξη της οικονομικής διπλωματίας στον πυρήνα της λειτουργίας του Υπουργείου ως ενιαίο τμήμα της εξωτερικής μας πολιτικής.</p>
          <p>Σε αυτήν ακριβώς την αξιοσημείωτη όσο και απαραίτητη αλλαγή θα ήθελα να σταθώ χωρίς φυσικά να υποτιμώ τις υπόλοιπες. Η χώρα μας εξέρχεται σταδιακά από την υγειονομική κρίση, μία κρίση που αναμφίβολα άλλαξε δια παντός τον ρου της παγκόσμιας ιστορίας. Πριν από αυτήν όμως διήλθαμε από μία μνημονιακή δεκαετία με τις συνέπειες που όλοι λίγο ή πολύ βιώσαμε και αντιμετωπίσαμε.</p>
          <p>Τώρα η Ελλάδα χρειάζεται εμπροσθοβαρή προγράμματα και πολιτικές, που θα την οδηγήσουν σε τροχιά ανάπτυξης με όχημα το εξωτερικό εμπόριο. Χρειάζεται να αναδείξει τα συγκριτικά της πλεονεκτήματα, που είναι πραγματικά πολλά, να αφήσει πίσω πρόχειρες τακτικές και να εφαρμόσει στοχευμένη στρατηγική, μια στρατηγική που θα της δώσει τη δυνατότητα να βγει επιθετικά στην παγκόσμια οικονομική σκηνή και να διεκδικήσει υποψήφιους επενδυτές, μια στρατηγική που θα επιτρέψει τη διείσδυση προϊόντων που παράγονται στη χώρα μας σε όλον τον κόσμο.</p>
          <p>Διαθέτω προσωπική εμπειρία σε σχέση με τη δυναμική εξωστρέφειας, κυρίως, των προϊόντων του πρωτογενούς τομέα λόγω της προηγούμενης ιδιότητάς μου ως Αντιπεριφερειάρχη Εξωστρέφειας και Επιχειρηματικότητας της Στερεάς Ελλάδας.</p>
          <p>Το 2015 ξεκινήσαμε την προσπάθεια ενίσχυσης των εξαγωγών των τοπικών προϊόντων παρέα με τριάντα - σαράντα επιχειρήσεις. Συμμετείχαμε σε εκθέσεις σε όλον τον κόσμο, εργαστήκαμε πλάτη με πλάτη με τους παραγωγούς μας. Μετά από συστηματική δουλειά, την επόμενη διετία καταφέραμε αυτούς τους τριάντα - σαράντα να τους κάνουμε επτακόσιους με οκτακόσιους παραγωγούς, επιχειρηματίες, οι οποίοι τυποποίησαν τα προϊόντα τους και κατάφεραν με τη βοήθεια της περιφέρειας να εισέλθουν στις αγορές της Ελλάδας και κυρίως, του εξωτερικού.</p>
          <p>Μπορείτε να αναλογιστείτε τη δυναμική που θα αποκτήσει το εξαγωγικό εμπόριο κάτω από την ομπρέλα του Υπουργείου Εξωτερικών. Σήμερα ανάγουμε το Υπουργείο Εξωτερικών σε φορέα αποτελεσματικής προώθησης των οικονομικών συμφερόντων της χώρας. Ερχόμαστε να ενοποιήσουμε και θεσμικά την εξωτερική μας πολιτική με την οικονομική διπλωματία και την εξωστρέφεια για να έχουμε καλύτερο συντονισμό, που σημαίνει ότι τα σημεία επαφής της χώρας μας σε όλον τον κόσμο, οι πρεσβείες για παράδειγμα, μπορούν να γίνουν αυτόματα σημεία αναφοράς διεθνών οικονομικών σχέσεων, να έρθει σε επικοινωνία ο Αγροτικός Συνεταιρισμός Φυστικοπαραγωγών της Μάκρης, στην περιοχή μου, ή του Μώλου με υποψήφιους αγοραστές στη Γαλλία. Εν δυνάμει επενδυτές των ιαματικών πηγών της Φθιώτιδας στις Θερμοπύλες, για παράδειγμα, να μπορούν να δουν τον τόπο μας, να ενημερωθούν για το πώς μπορούν να επενδύσουν στη χώρα χωρίς να χρειαστεί να γυρίζουν από υπουργεί σε υπουργείο.</p>
          <p>Μπορεί αυτές οι αναφορές μου να ακούγονται πολύ απλοϊκές, όμως, εκεί είναι το «ζουμί» της υπόθεσης, να συνδέσουμε την ελληνική οικονομία, την ελληνική παραγωγή, τις επενδυτικές μας ευκαιρίες με τις παγκόσμιες αγορές. Αυτό είναι ανάπτυξη.</p>
          <p>Αναμφίβολα ο καταλληλότερος φορέας για να επισφραγίσει αυτήν την προσπάθεια είναι το «ENTERPRISE GREECE» που ορθώς τελεί πλέον υπό την ομπρέλα του Υπουργείου Εξωτερικών, αφού είναι ο πλέον κατάλληλος φορέας εξωστρέφειας για να προσελκύσει επενδύσεις στην Ελλάδα, για να προωθήσει τις εξαγωγές ώστε τα ελληνικά προϊόντα να βρίσκουν τον δρόμο τους στα ράφια των καταστημάτων του εξωτερικού, να στηρίξει τις ελληνικές επιχειρήσεις ώστε αυτές να προσεγγίσουν νέες αγορές, να εντοπίσουν νέους εταίρους και τέλος, να προβάλει τη χώρα στο παγκόσμιο στερέωμα ως σημαντικό στρατηγικό εταίρο και βεβαίως ως επενδυτικό προορισμό.</p>
          <p>Κυρίες και κύριοι συνάδελφοι, η Ελλάδα πρέπει να διεκδικήσει μεγαλύτερο μερίδιο ξένων επενδυτικών κεφαλαίων και να προβάλλει τους τομείς εκείνους στους οποίους υπερέχει: τουρισμός, αγροδιατροφή, ενέργεια, ιστορικό και πολιτιστικό απόθεμα.</p>
          <p>Το σημερινό νομοσχέδιο θέτει τις βάσεις που θα στηρίξουν το Υπουργείο  Εξωτερικών στη νέα, σύγχρονη, ψηφιοποιημένη και σίγουρα πιο αποτελεσματική εποχή. Ισχυροποιεί τον εξωστρεφή προσανατολισμό της χώρας μας.</p>
          <p>Για τους λόγους αυτούς, σας καλώ να το υπερψηφίσετε.</p>
        </speech>
        <speech by="odusseas_konstantinopoulos" eId="debate_2021-02-26_speech_339">
          <from>Οδυσσέας Κωνσταντινόπουλος</from>
          <p>Ευχαριστούμε, κύριε συνάδελφε.</p>
          <p>Ολοκληρώνουμε τώρα με τον κ. Δημήτριο Χαρίτου από τον ΣΥΡΙΖΑ, για επτά λεπτά.</p>
        </speech>
        <speech by="dimitrios_xaritou" eId="debate_2021-02-26_speech_340">
          <from>ΔΗΜΗΤΡΙΟΣ ΧΑΡΙΤΟΥ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι Βουλευτές, η συμβολή μας στη συζήτηση αυτού του σχεδίου νόμου είναι στην ίδια κατεύθυνση με τη συμβολή μας για να διαμορφωθεί μία εθνική στρατηγική στα μείζονα θέματα της εξωτερικής μας πολιτικής, στην αντιμετώπιση πρωτίστως της τουρκικής επιθετικότητας που αμφισβητεί ανοιχτά πλέον τα κυριαρχικά δικαιώματα της χώρας μας.</p>
          <p>Όμως, οι πρόσφατες προκλητικές κινήσεις της γείτονος στο Αιγαίο, που είναι σε εξέλιξη, δυστυχώς επιβεβαιώνουν πόσο δίκιο είχαμε, όταν ζητούσαμε να αλλάξει η πυξίδα της στρατηγικής μας, ώστε να έχει εξασφαλιστεί ένα ουσιαστικά πλαίσιο κυρώσεων πριν από την έναρξη των διερευνητικών συνομιλιών. Τώρα γίνεται αντιληπτό ότι είναι το μόνο, που θα μπορούσε να κρατήσει την Τουρκία στο τραπέζι του διαλόγου με σοβαρότητα χωρίς τις απειλές και τους εκβιασμούς.</p>
          <p>Σας είναι γνωστό, κύριοι, ότι επανειλημμένα έχουμε ταχθεί υπέρ του διαλόγου με τη γείτονα ως τον μοναδικό τρόπο επίλυσης με βάση το Διεθνές Δίκαιο, τις διαφορές που έχουμε για την οριοθέτηση των θαλάσσιων οικονομικών ζωνών.</p>
          <p>Κυρίες και κύριοι συνάδελφοι, για να επανέλθω στα του νομοσχεδίου, σωστά έχει τονισθεί ότι τέτοιες αλλαγές στις δομές του Υπουργείου Εξωτερικών δεν γίνονται συχνά, γι’ αυτό το βασικό ερώτημα, που καλούμαστε να απαντήσουμε είναι αν ο νέος οργανισμός, που εισηγείστε βλέπει στο μέλλον, αν μπορεί να προωθήσει τη διεθνή θέση της χώρας μας και τις προτεραιότητες της εξωτερικής μας πολιτικής, αν λαμβάνει υπ’ όψιν τις προκλήσεις που έχει να αντιμετωπίσει η χώρα μας διεθνώς στη νέα ψηφιακή εποχή, αν μπορεί να συμβάλλει ώστε η χώρα μας να αντιστοιχηθεί και να συμμετέχει ενεργητικά σε παγκόσμια ζητήματα, που αφορούν την κλιματική αλλαγή, τις μεταναστευτικές και προσφυγικές ροές, τα ζητήματα της παγκόσμιας ειρήνης.</p>
          <p>Ο εισηγητής μας έδωσε με σαφήνεια το στίγμα για το αν απαντάει ή όχι ο οργανισμός, που εισηγείστε σε όλες αυτές τις προκλήσεις. Όπως σημειώθηκε, παρά τα δειλά βήματα και την υιοθέτηση πολλών άρθρων του δικού μας σχεδίου, η διαπίστωση είναι ότι δεν γίνονται οι απαιτούμενες τομές που σήμερα είναι αναγκαίες, ότι υπάρχουν σοβαρά ζητήματα με διατάξεις που επηρεάζουν κρίσιμα την αποστολή του Υπουργείου Εξωτερικών.</p>
          <p>Ενδεικτικές, κύριοι, για το αν το σχέδιο νόμου ανταποκρίνεται στις αναγκαιότητες του σήμερα είναι οι τοποθετήσεις των εκπροσώπων των φορέων και ιδιαίτερα, της Ένωσης των Διπλωματικών Υπαλλήλων, ένωσης που μεταξύ άλλων σημείωσε ότι ατυχώς ο νέος οργανισμός δεν αποτελεί προϊόν διαλόγου, ότι έγινε εν κρυπτώ, χωρίς τη συμμετοχή των διπλωματών, ότι πρόκειται για δαιδαλώδες και ογκώδες κείμενο, που παρουσιάζει ασάφειες και είναι δύσκολο να εφαρμοστεί.</p>
          <p>Αντιλαμβάνεστε, κύριοι συνάδελφοι, τη βαρύτητα όλων αυτών των επισημάνσεων, που οφείλατε να συνυπολογίσετε. Διότι το μείζον πρόβλημα της διπλωματίας είναι τα μέσα τα οποία έχει στη διάθεσή της τόσο από πλευράς ανθρώπινου δυναμικού όσο και των οικονομικών πόρων.</p>
          <p>Θα ήθελα εδώ να σημειώσω ότι με τους μειωμένους οικονομικούς πόρους, που διατίθενται και στον προϋπολογισμό του 2021 θα επιδράσει αρνητικά στην εξωστρέφεια της διπλωματίας και ενδεχομένως να κάνει ανεφάρμοστες πολλές από τις νέες δομές, τις αρμοδιότητες και τους σχεδιασμούς, που εισάγετε.</p>
          <p>Ενώ είναι υποστελεχωμένο το Υπουργείο Εξωτερικών με τον οργανισμό που καταθέτετε, παρατηρούμε δραστική μείωση των οργανικών θέσεων των διπλωματών από εννιακόσιες είκοσι που είναι σήμερα σε οκτακόσιες. Κάτι τέτοιο είναι βέβαιο ότι θα οδηγήσει στην πλήρη αντιστροφή της πυραμίδας και δυστυχώς, θα προσθέσει δυσκολίες στην ανάδειξη των εθνικών μας συμφερόντων, σε μία πολύ κρίσιμη χρονικά συγκυρία, ενώ επισημάνθηκε ήδη ότι η μείωση θα θέσει σε κίνδυνο τη μελλοντική στελέχωση του ΥΠΕΞ. Προφανώς οι ανάλογες μειώσεις και σε άλλους κλάδους θα δημιουργήσουν πρόσθετα προβλήματα.</p>
          <p>Κυρίες και κύριοι συνάδελφοι, είναι βέβαιο ότι αυτές οι σοβαρές ελλείψεις θα φανούν ακόμη πιο έντονα από τον ανορθολογικό τρόπο με τον οποίο έχετε οργανώσει σε ορισμένες περιπτώσεις τις πολιτικές διευθύνσεις, ουσιαστικά αποδυναμώνοντάς τες. Για παράδειγμα, είναι εξόχως προβληματικό ότι χώρες με βαρύνοντα διεθνή ρόλο, όπως η Κίνα ή οι Ηνωμένες Πολιτείες να μην αποτελούν αυτοτελή διεύθυνση, ενώ αντί να συζητούμε για την αναβάθμιση της διοικητικής εκπροσώπησης του απόδημου Ελληνισμού, εσείς ουσιαστικά την υποβαθμίζετε, όταν τη μετατρέπετε σε μία διεύθυνση που υπάγεται μαζί με άλλες, όπως τη δημόσια διπλωματία, τη θρησκευτική και πολιτιστική διπλωματία σε μία γενική γραμματεία.</p>
          <p>Υπάρχουν κι άλλα σημαντικά σημεία, που απλώς θα τα υπογραμμίσω, όπως η κατάργηση της Μεταφραστικής Υπηρεσίας, η κάλυψη της νοσηλευτικής και φαρμακευτικής δαπάνης για τους υπαλλήλους, πρόβλημα για το οποίο έχουμε καταθέσει τροπολογία.</p>
          <p>Τέλος, κυρίες και κύριοι συνάδελφοι, θα ήθελα να σημειώσω ένα ιδιαίτερα σημαντικό ζήτημα, αυτό της συνεργασίας ανάμεσα στο ΥΠΕΞ και το Υπουργείο Άμυνας, ζήτημα που δεν μπορεί, κατά τη γνώμη μου, να αντιμετωπιστεί με το Γραφείο Αμυντικής Διπλωματίας που συστήνετε. Το μεγάλο θεσμικό έλλειμμα της συγκρότησης του Συμβουλίου Εθνικής Ασφαλείας επείγει να αντιμετωπιστεί.</p>
          <p>Εσείς, κύριοι, κάνετε κάτι το πρωτόγνωρο, θα έλεγα το ανάποδο. Έχετε ορίσει σύμβουλο εθνικής ασφαλείας χωρίς να υπάρχει αντίστοιχη δομή, χωρίς να υπάρχει Συμβούλιο Εθνικής Ασφαλείας. Είναι, κύριοι, ένας ακόμη από τους λόγους για τους οποίους υπάρχει το έλλειμμα στρατηγικής στις πολιτικές που ασκείτε, πολιτικές για τις οποίες σας ασκούμε κριτική, προκειμένου να διορθωθεί η πυξίδα της στρατηγικής μας ως χώρα, για την αποτελεσματικότερη υπεράσπιση και προώθηση των συμφερόντων της πατρίδας μας.</p>
          <p>Σας ευχαριστώ, κύριε Πρόεδρε.</p>
        </speech>
        <speech by="odusseas_konstantinopoulos" eId="debate_2021-02-26_speech_341">
          <from>Οδυσσέας Κωνσταντινόπουλος</from>
          <p>Ευχαριστούμε. Παρακαλώ, κύριε Υπουργέ, έχετε τον λόγο.</p>
        </speech>
        <speech by="nikolaos-georgios_dendias" eId="debate_2021-02-26_speech_342">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Ευχαριστώ, κύριε Πρόεδρε.</p>
          <p>Να καταθέσω τη δεύτερη, τρίτη και τέταρτη δέσμη νομοτεχνικών. Οι δύο αφορούν το ίδιο το νομοθέτημα του Υπουργείου και η μία αφορά τα ζητήματα του Υγείας.</p>
          <p>(Στο σημείο αυτό ο Υπουργός Εξωτερικών κ. Νικόλαος Δένδιας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:</p>
          <p>ΑΛΛΑΓΗ ΣΕΛΙΔΑΣ</p>
          <p>(Να μπουν οι σελίδες 479-482 )</p>
          <p>ΑΛΛΑΓΗ ΣΕΛΙΔΑΣ</p>
        </speech>
        <speech by="nikolaos-georgios_dendias" eId="debate_2021-02-26_speech_343">
          <from>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from>
          <p>Επίσης να ανακοινώσω τις δύο υπουργικές τροπολογίες, όπως είχαμε συνεννοηθεί από το πρωί: κατ’ αρχάς την τροπολογία που αφορά τα νοσήλια, την με αριθμό 771. Επίσης άλλη μία τροπολογία, που αφορά αύξηση της μηνιαίας αποζημίωσης υπηρεσίας αλλοδαπής του προϊσταμένου της Πρεσβείας Τριπόλεως, η οποία θα επαναλειτουργήσει, υπ’ αριθμόν 769.</p>
          <p>Κι επίσης να ανακοινώσω ότι θα κάνω δεκτή και τη βουλευτική τροπολογία της κ. Μπακογιάννη για το διμελές προσωπικό του Ιδρύματος Απόδημου Ελληνισμού.</p>
          <p>Άρα, νομίζω ότι συνεννοηθήκαμε το πρωί και έστω και με μία «σχετική» καθυστέρηση, νομίζω ότι εκπληρώθηκε.</p>
          <p>Ευχαριστώ, κύριε Πρόεδρε.</p>
          <p>Κύριοι συνάδελφοι, με συγχωρείτε, έχω μία υπουργική υποχρέωση και θα μου επιτρέψετε κατά την ψήφιση να είναι εδώ Υφυπουργός ο κ. Κώστας Βλάσης. Ευχαριστώ θερμά για την κατανόηση.</p>
        </speech>
        <speech by="odusseas_konstantinopoulos" eId="debate_2021-02-26_speech_344">
          <from>Οδυσσέας Κωνσταντινόπουλος</from>
          <p>Συνεχίζουμε τώρα με την κ. Σακοράφα, για πέντε λεπτά.</p>
        </speech>
        <speech by="sofia_sakorafa" eId="debate_2021-02-26_speech_345">
          <from>ΣΟΦΙΑ ΣΑΚΟΡΑΦΑ</from>
          <p>Ευχαριστώ πολύ, κύριε Πρόεδρε, και θα προσπαθήσω να είμαι όσο γίνεται πιο σύντομη.</p>
          <p>Το ζήτημα με την κοινοβουλευτική διαδικασία και πρακτική, που εφαρμόζεται για τις τροπολογίες, που καταθέτουν τα κόμματα της αντιπολίτευσης είναι πάρα πολύ σοβαρό και το συζητήσαμε στην αρχή της συνεδρίασης.</p>
          <p>Πιστεύουμε ότι είναι αναγκαίο να γίνει επιτέλους μία ειδική συζήτηση για να αναθεωρήσουμε τη λειτουργία μας σε αυτό το σημείο. Διαφορετικά θα ανακυκλώνουμε διαρκώς μία προβληματική κατάσταση, κύριοι συνάδελφοι. Το ζήτημα είναι κρίσιμο και αποτυπώνει την ποιότητα της δημοκρατίας μας.</p>
          <p>Το κοινοβουλευτικό σύστημα δεν μπορεί να λειτουργεί στερώντας στην πράξη τη δυνατότητα των Βουλευτών να συμμετέχουν στη νομοθετική διαδικασία. Από το άλλο μέρος, έχουμε αντίθετα την κατάχρηση της δυνατότητας της Κυβέρνησης να καταθέτει τροπολογίες. Σε αυτό το νομοσχέδιο καταθέσατε τρεις τροπολογίες μετά την τελευταία συνεδρίαση της επιτροπής κι εδώ υπάρχει ζήτημα κοινοβουλευτικής κανονικότητας. Ακόμη χειρότερα, ακούσαμε κατά τη διάρκεια της παρούσας συνεδρίασης ότι έρχονται και άλλες, όπως και κατατέθηκαν.</p>
          <p>Θέλω να αναφερθώ ειδικά στην πρόταση του κ. Λοβέρδου, την πρόταση του Κινήματος Αλλαγής για αύξηση του ορίου συνταξιοδότησης. Πρέπει να δηλώσω εδώ τη διαφωνία μας. Αυτό σημαίνει την ακόμα πιο μακρόχρονη δέσμευση των ανώτερων θέσεων της ιεραρχίας, με όλες τις αρνητικές συνέπειες, και ιδίως, όσον αφορά στην ανανέωση του δυναμικού στις θέσεις ευθύνης με προσωπικό υψηλών προσόντων. Η ανανέωση αυτή σημαίνει πιο πρόσφορη εκμετάλλευση των δυνατοτήτων του ανθρώπινου δυναμικού στο Υπουργείο, αλλά και ανανέωση της δυναμικής του.</p>
          <p>Θέλω να αναφερθώ και στο άρθρο 324 για την ιατροφαρμακευτική και νοσοκομειακή περίθαλψη. Θα πρέπει να καταθέσουμε τη θέση μας. Δεν είναι επιτρεπτές οι εξαιρέσεις στην αρχή της ίσης μεταχείρισης. Δεν μπορεί να προβάλλεται σαν δικαιολογία αποφυγής ότι απαιτείται χρόνος για έναν διεθνή διαγωνισμό. Αυτή είναι μια διεθνής πρακτική. Την ακολουθούν πολλές χώρες, μεταξύ των οποίων είναι η Γερμανία, η Ιταλία, η Πορτογαλία κ.λπ..</p>
          <p>Σήμερα πραγματικά, κύριοι συνάδελφοι, είναι η ευκαιρία να λυθεί το πρόβλημα ουσιαστικά οριστικά και να μην διαιωνίζεται το καθεστώς προστασίας των δύο ταχυτήτων. Αυτό αποτελεί αθέτηση της στοιχειώδους υποχρέωσης του κράτους να εξασφαλίζει στον δημόσιο λειτουργό αξιοπρεπή διαβίωση. Να μην ξεχάσουμε εδώ ότι αυτό είναι θεμελιώδες και για τον τρόπο άσκησης των καθηκόντων του για την ανεξαρτησία, αλλά και για την αμεροληψία του.</p>
          <p>Η κεντρική υπηρεσία οφείλει επίσης να αναλαμβάνει την ευθύνη καταβολής των νοσηλίων. Έτσι ο κάθε υπάλληλος εκχωρεί το δικαίωμά του έναντι του ΕΟΠΥΥ προς το Υπουργείο Εξωτερικών.</p>
          <p>Αυτονόητα και είμαστε αρνητικοί στις εφαρμοζόμενες πρακτικές με τις χρηματικές διευκολύνσεις ή τον δανεισμό από το Προξενικό Ταμείο. Δεν είναι σωστό ούτε ορθολογικό να επιβάλλονται σε αυτό το αριθμητικά ελάχιστο προσωπικό, τις ελάχιστες πρόσθετες διαδικασίες υπολόγου για αυτές τις περιστάσεις.</p>
          <p>Να πούμε και για το άρθρο 334. Προβλέπεται ένας υψηλός αριθμός -πενήντα περίπου- ειδικών αποστολών. Στην ουσία, δημιουργείται ένα παράλληλο σύστημα αδιαφανών μεταθέσεων που μπορεί να έχει και τιμωρητική χρήση. Εμείς προτείνουμε ανώτατο όριο τις είκοσι πέντε ανά έτος.</p>
          <p>Ας έρθουμε τώρα στις προτάσεις για τα άρθρα 267, 269 για το δευτεροβάθμιο πειθαρχικό συμβούλιο. Πιστεύουμε ότι επιβάλλεται να καθοριστούν περιορισμένα χρονικά όρια για τις διαδικασίες. Ας μην ξεχνάμε ότι η εξέλιξη της πειθαρχικής διαδικασίας αναστέλλει τη δυνατότητα μετάθεσης και προαγωγής. Επομένως και γι’ αυτόν τον λόγο, δεν πρέπει αυτές οι διαδικασίες να παρατείνονται υπέρ το δέον.</p>
          <p>Υπάρχει και το ζήτημα της μισθολογικής εξομοίωσης διπλωματικών και διοικητικών υπαλλήλων. Πρόκειται για μια ισοπεδωτική αντιμετώπιση, που παραβλέπει τα πραγματικά δεδομένα και τη διάκριση ως προς τα προσόντα, αλλά και τις υπηρεσιακές ευθύνες. Είναι άλλο ζήτημα η επιβαλλόμενη μισθολογική μεταχείριση των διοικητικών υπαλλήλων και άλλο η αδικαιολόγητη εξομοίωση.</p>
          <p>Μία μόνο τελευταία παρατήρηση, κύριε Πρόεδρε, και κλείνω. Στην πρώτη μου ομιλία αναφέρθηκα σε κάποια τρέχοντα κρίσιμα ζητήματα της εξωτερικής μας πολιτικής, αναφερόμενη στη συνολική αντίληψη και νοοτροπία της ελληνικής Κυβέρνησης. Δεν νομίζω ότι υπήρχαν περιθώρια παρερμηνειών. Προφανώς και δεν υπαινίχθηκα καν κάτι το ελάχιστο, οτιδήποτε θα μπορούσε να είχε σχέση με το πρόσωπο του κ. Δένδια, του κυρίου Υπουργού.</p>
          <p>Πρέπει, όμως, να διευκρινίσω κάτι. Αναφέρθηκα στην επικοινωνία του κυρίου Υπουργού με τον κ. Μπλίνκεν στις 15 Φεβρουαρίου. Αυτήν εμείς γνωρίζουμε. Κατά κάποιον τρόπο με διαψεύσατε, με διέψευσε ο κύριος Υπουργός, αναφερόμενος ειδικά σε εμένα ότι είχατε και άλλη συμφωνία. Δεν ξέρω αν είχατε άλλη μυστική επικοινωνία ή συνάντηση σε αυτό το χρονικό διάστημα. Αν είχατε, ας μας ενημερώσετε και γι’ αυτήν. Δεν φαντάζομαι, βέβαια, να εννοεί ο κύριος Υπουργός τη συμμετοχή του στο Συμβούλιο Υπουργών της Ευρωπαϊκής Ένωσης στις 22 Φεβρουαρίου 2021, όπου παρενέβη ο κ. Μπλίνκεν μέσω τηλεδιάσκεψης.</p>
          <p>Ευχαριστώ πολύ, κύριε Πρόεδρε.</p>
        </speech>
        <speech by="odusseas_konstantinopoulos" eId="debate_2021-02-26_speech_346">
          <from>Οδυσσέας Κωνσταντινόπουλος</from>
          <p>Ευχαριστώ.</p>
          <p>Συνεχίζουμε με τον κ. Μυλωνάκη.</p>
          <p>Κύριε Μυλωνάκη, έχετε τον λόγο για πέντε λεπτά.</p>
        </speech>
        <speech by="antonios_mulonakis" eId="debate_2021-02-26_speech_347">
          <from>ΑΝΤΩΝΙΟΣ ΜΥΛΩΝΑΚΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, αυτό που ακούσαμε και σήμερα δεν το περίμενα, ειλικρινά. Το Υπουργείο Εξωτερικών, κύριε Υφυπουργέ, κύριε Βλάσση, λειτουργεί σαν Υπουργείο Εξωτερικών του 1960 είπε ο κύριος Υπουργός. Το ακούσαμε.</p>
          <p>Την αλήθεια είπε, αλλά νομίζω ότι αυτό πρέπει να προξενεί ντροπή σε όλους μας εδώ πέρα. Τόσα χρόνια το Υπουργείο Εξωτερικών σε αυτήν την κατάσταση, με τα επτά κτήρια, με αυτά τα οποία είπαμε και μας τα κατήγγειλαν οι ίδιοι οι υπάλληλοι του Υπουργείου Εξωτερικών, με την κατάντια των αποθηκών στα υπόγεια, με το αρχείο χωρίς ψηφιοποίηση, χωρίς τίποτα!</p>
          <p>Πρέπει να αλλάξουμε νοοτροπία. Θα το λέμε συνέχεια. Δεν είναι αυτό ούτε, ξέρετε, καταγγελία ούτε μομφή εναντίον σας. Πρέπει να ντρεπόμαστε όλοι μας, αν τόσα χρόνια δεν έχουμε κάνει κάτι για το Υπουργείο Εξωτερικών.</p>
          <p>Έρχομαι στα 288 εκατομμύρια. Είπατε ότι δεν μπορεί το Υπουργείο Εξωτερικών να απορροφήσει μεγαλύτερα κονδύλια; Κατάλαβα καλά; Ρώτησε και ο κ. Βιλιάρδος. Και να πάρει, λέει, από τον νέο προϋπολογισμό, δεν θα μπορεί να τα απορροφήσει. Γιατί; Διότι, λέει, λείπουν οι οικονομικές υπηρεσίες. Μα τι είναι αυτό πάλι;</p>
          <p>Πριν από ορισμένα χρόνια, αν δεν κάνω λάθος, κύριε Αμανατίδη, είχε 480 εκατομμύρια. Πώς τα απορροφούσε τότε; Τι λείπει, δηλαδή; Εδώ μας λένε οι διπλωμάτες και οι άνθρωποι ότι αγωνιούν και δεν έχουν χρήματα. Διακόσια χρόνια γιορτάζουμε φέτος από την έναρξη της Επανάστασης του 1821. Έχουν λεφτά οι διπλωμάτες μας, οι πρεσβείες μας, τα προξενεία μας να γιορτάσουν όπως πρέπει και να μάθει όλος ο κόσμος αυτή τη μεγάλη επέτειο; Δεν έχουν.</p>
          <p>Αυτό πάλι, να μην μπορεί το Υπουργείο Εξωτερικών να απορροφήσει κονδύλια και να μην έχει τη δυνατότητα να τα προωθήσει δεν το περιμέναμε.</p>
          <p>Μεταφραστική Υπηρεσία. Ακούστε, είπε ο κύριος Υπουργός ότι υπάρχουν χιλιάδες προβλήματα. Βάζεις μέσο, λέει, και τον ίδιο, για να προλάβει κάποιος τον χρόνο της μετάφρασης κ.λπ.. Καλά νομίζω ότι -έφυγε βέβαια ο κύριος Υπουργός, προφανώς είχε μια δουλειά, δεν πιστεύω ότι έφυγε για να μην το ακούσει- αυτά δεν γίνονται, ούτε στη Ζιμπάμπουε δεν λέγονται αυτά τα πράγματα. Είναι δυνατόν να κατηγορούμε μία μεταφραστική υπηρεσία με τέτοιες εύκολες κατηγορίες και να θέλουμε να την κλείσουμε; Τι δικαιολογίες είναι αυτές, δηλαδή; Εκατόν σαράντα έμπειρα άτομα είναι εκεί.</p>
          <p>Και αυτό πάλι, βέβαια, είναι γνωστό και καταλαβαίνει ο καθείς γιατί θέλετε να περάσετε το καινούργιο σύστημα. Διότι το κάθε Υπουργείο, η κάθε σύμβαση, θα έχει και τους δικούς του ανθρώπους. Θα παίρνει ιδιωτικές εταιρείες μεταφραστών, δεν θα ελέγχεται από κανέναν και θα πάει λέγοντας, για να πάνε να βολευτούν μερικοί «δικοί μας».</p>
          <p>Θέλω να πω, κύριε Υφυπουργέ, και θέλω να δείτε, διότι είστε πολύ σοβαρός και σας εκτιμώ, το εξής: Αγωνιούν όλοι οι κλάδοι του Υπουργείου Εξωτερικών, διότι η συμπεριφορά της Κυβέρνησης δεν ήταν αυτή η οποία έπρεπε να είναι.</p>
          <p>Όσον αφορά τα νοσήλια, με αυτήν την τροπολογία, που μας φέρατε, δεν είπαμε αυτό. Δεν είπαμε να ψάχνουν οι άνθρωποι, τα προξενεία και οι πρεσβείες στις τρίτες χώρες ιδιωτικές εταιρείες ασφάλισης. Είπαμε ότι το Υπουργείο Εξωτερικών, μέσω του ΕΟΠΥΥ, θα καλύπτει τα έξοδα των ανθρώπων οι οποίοι είναι σε τρίτες χώρες και δεν μπορούν, δεν έχουν τη δυνατότητα να έχουν δημόσια ασφάλιση εκεί. Να θέλετε να εξυπηρετήσουμε τώρα μόνο την Πρεσβεία στην Ουάσιγκτον ή τους διπλωμάτες μας στην Αυστραλία νομίζω ότι οι άλλοι θα αφεθούν στην τύχη τους. Όχι, ήταν λάθος και δεν έπρεπε να έρθει αυτό.</p>
          <p>Όπως δεν κάνατε τίποτα για τα δίδακτρα που ζητήσαμε. Δεν πειράζει. Νομίζω, θα το καταλάβετε. Όπως δεν κάνατε τίποτα για τα χρήματα τα οποία ζητούν αυτοί οι άνθρωποι και για το προσωπικό το οποίο ζητούν, να στελεχωθούν. Τους έχετε παραπεταμένους τους διπλωμάτες. Και όχι μόνο αυτό, αλλά πολλοί φοβούνται ότι θα υπάρχουν και εκδικητικές μεταθέσεις. Δεν θέλω να το πιστεύω, ότι θα βρεθούμε στη δεκαετία του ’80 και του ’90, που εμείς οι στρατιωτικοί και προφανώς και οι διπλωμάτες, είχαμε άμα λήψει μεταθέσεις, γιατί άλλαζαν οι κυβερνήσεις. Δεν θέλω να το πιστεύω ότι θα γίνει στο Υπουργείο Εξωτερικών το 2021.</p>
          <p>Παρακαλώ πάρα πολύ, μην διανοηθεί κανένας και κάνει αυτό το πράγμα: εκδίκηση εναντίον κλάδου ή συνδικαλιστών. Οι άνθρωποι κάνουν τη δουλειά τους. Κάνουν τη δουλειά τους και προσπαθούν για το καλύτερο με την εμπειρία που έχουν.</p>
          <p>Κύριε Υπουργέ, δεύτερη ημέρα σήμερα -θα ήθελα να το ακούσει αυτό και η Βουλή- στις εργασίες του Ευρωπαϊκού Συμβουλίου, κύριε Λοβέρδο. Πήρε μέρος και ο κύριος Πρωθυπουργός με τηλεδιάσκεψη. Θέματά του ήταν η ασφάλεια και η άμυνα της Ευρώπης. Δεν είπε τίποτα. Και ο Γενικός Γραμματέας του ΝΑΤΟ ήταν εκεί. Ο Πρωθυπουργός δεν μίλησε καθόλου για το πρόβλημα της ΓΑΛΑΖΙΑΣ ΠΑΤΡΙΔΑΣ των Τούρκων και για το «ΤΣΕΣΜΕ».</p>
          <p>Κλείνοντας, θέλω να πω ότι η Ελληνική Λύση είναι πιστή σε αυτά τα οποία έχει από την αρχή πει. Το Υπουργείο Εξωτερικών δεν έκανε αυτά τα οποία έπρεπε να φέρει. Το νομοσχέδιό του είναι ογκώδες, δαιδαλώδες και δεν θα πετύχει. Περισσότερα προβλήματα δημιουργεί. Άρα, το καταψηφίζει επί της αρχής. Στα άρθρα θα έχουμε τώρα την ευκαιρία να ψηφίσουμε.</p>
          <p>Ευχαριστώ πολύ.</p>
        </speech>
        <speech by="odusseas_konstantinopoulos" eId="debate_2021-02-26_speech_348">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Συνεχίζουμε με τον κ. Παπαναστάση από το Κομμουνιστικό Κόμμα Ελλάδας.</p>
          <p>Παρακαλώ, κύριε συνάδελφε, έχετε τον λόγο.</p>
        </speech>
        <speech by="nikolaos_papanastasis" eId="debate_2021-02-26_speech_349">
          <from>ΝΙΚΟΛΑΟΣ ΠΑΠΑΝΑΣΤΑΣΗΣ</from>
          <p>Το κόμμα μας έχει ήδη τοποθετηθεί σχετικά με τον ρόλο του Υπουργείου Εξωτερικών ως βασικό πυλώνα εφαρμογής της πολιτικής της Κυβέρνησης στις διεθνείς σχέσεις, ο οποίος ρόλος είναι καταλυτικά επηρεασμένος από την πρόσδεση της χώρας στο ΝΑΤΟ, την Ευρωπαϊκή Ένωση, την πολιτική των Ηνωμένων Πολιτειών της Αμερικής.</p>
          <p>Η πολιτική του δεν είναι μια άλλη πολιτική. Είναι η ίδια πολιτική που βιώνει και ο λαός στο εσωτερικό της χώρας. Η έλλειψη κάθε κριτικής από τα υπόλοιπα κόμματα του Κοινοβουλίου, πλην Κομμουνιστικού Κόμματος, απέναντι στις διατάξεις του νομοσχεδίου και στο Υπουργείο Εξωτερικών σημαίνει ότι στηρίζουν αυτήν ακριβώς την πολιτική.</p>
          <p>Απ’ αυτόν τον μηχανισμό του Υπουργείου Εξωτερικών διαχωρίσαμε το ανθρώπινο δυναμικό του, του οποίου τα αιτήματα σε σημαντικό βαθμό στηρίζουμε.</p>
          <p>Σήμερα, στις τοποθετήσεις όλων των κομμάτων -εννοείται πλην Κομμουνιστικού Κόμματος φυσικά- κυριάρχησε η κριτική σε θέματα διαχείρισης των υπαρχουσών υποδομών του Υπουργείου Εξωτερικών, αλλά και αυτών που προτείνονται. Κανείς εκπρόσωπος κόμματος στις τοποθετήσεις του δεν εξέφρασε την παραμικρή κριτική στην πολιτική πτυχή του έργου του Υπουργείου. Πώς ονομάζεται αυτό; Ονομάζεται συναίνεση, συναίνεση στην εξωτερική πολιτική, αλλά και στις επιπτώσεις της στο εσωτερικό της χώρας.</p>
          <p>Για παράδειγμα, ήταν υλοποίηση εξωτερικής πολιτικής η αποδοχή εκ μέρους της τότε Κυβέρνησης του ΣΥΡΙΖΑ -αναφέρομαι στο 2017- όταν εκ μέρους της Ευρωπαϊκής Ένωσης ενεργοποιήθηκε το άρθρο 42 της συνθήκης που έδωσε το ελεύθερο σε Γαλλία και Βρετανία και άλλους να βομβαρδίσουν τη Συρία με χιλιάδες νεκρούς και δημιουργία επίσης χιλιάδων προσφύγων. Το διαχειρίστηκε το Υπουργείο Εξωτερικών.</p>
          <p>Ήταν εξωτερική πολιτική η πρόσκληση της κυβέρνησης, επίσης, του ΣΥΡΙΖΑ στο ΝΑΤΟ να εγκατασταθεί στο Αιγαίο, κλείνοντας παραπλανητικά το μάτι στον λαό τότε, ότι δήθεν με αυτήν την παρουσία θα διασφαλίζονταν τα θαλάσσια σύνορά μας.</p>
          <p>Ήταν, επίσης, εξωτερική πολιτική και την υλοποίησε το Υπουργείο Εξωτερικών επί κυβέρνησης ΠΑΣΟΚ στη διάρκεια των βομβαρδισμών της Γιουγκοσλαβίας -και τα αναφέρω αυτά, για να φανεί ότι η πολιτική του Υπουργείου Εξωτερικών δεν είναι αυτό το οποίο κατά κόρον εκφράστηκε σήμερα, γενικώς μία εθνική πολιτική, αφήνοντας υπονοούμενα ότι είναι και καλό για τον λαό- όταν καθημερινά ο στρατιωτικός εκπρόσωπος σ’ αυτήν τη λυκοσυμμαχία έπαιρνε σημείωμα υπογεγραμμένο από τον τότε Υπουργό Εξωτερικών, τον κ. Παπανδρέου, που ενέκρινε έναν προς έναν τους βομβαρδισμούς, που έκαναν τα νατοϊκά αεροσκάφη εναντίον νοσοκομείων, τηλεοπτικών σταθμών, αμάχων.</p>
          <p>Είναι, τέλος, εξωτερική πολιτική η συμμετοχή της χώρας μας στη γιγαντιαία νατοϊκή άσκηση που βρίσκεται ήδη σε εξέλιξη, την «DEFENDER EUROPE 2021» που εξελίσσεται στην βόρεια Ελλάδα, στο λιμάνι της Αλεξανδρούπολης από τις 24 του μήνα. Αυτή ακριβώς η άσκηση απεικονίζει τη σχεδόν ομόφωνη απαίτηση για στενότερη συνεργασία μεταξύ του Υπουργείου Εξωτερικών και Υπουργείου Εθνικής Άμυνας, που κατά κόρον επίσης εκφράστηκε σήμερα.</p>
          <p>Ας ψαχτεί, λοιπόν, το κάθε κόμμα, να βρει την πατριωτική παράμετρο στη στήριξη εκ μέρους του των επιθετικών σχεδίων των ΗΠΑ, του ΝΑΤΟ εναντίον της απειλής της Ρωσίας στην περιοχή των Βαλκανίων, των χωρών της Μαύρης Θάλασσας και της Βαλτικής. Ας ψαχτεί, λοιπόν, το κάθε κόμμα, που αφήνει στο απυρόβλητο την πολιτική, που εφαρμόζει το Υπουργείο Εξωτερικών και ας εξηγήσει στον ελληνικό λαό πόσο πατριωτική είναι η στάση του όταν ανέχεται τη μετατροπή του λιμανιού της Αλεξανδρούπολης σε έναν κόμβο θανάτου για τους λαούς της Βαλτικής, της κεντρικής και ανατολικής Ευρώπης, που ήδη μετατρέπονται σε θέατρα θανάτου των νατοϊκών επιχειρήσεων.</p>
          <p>Όλα αυτά είναι η ελληνική εξωτερική πολιτική. Την αποδέχεστε όλοι σας. Κανείς σας δεν έκανε κριτική στον ρόλο του Υπουργείου Εξωτερικών. Ήδη έχουμε τοποθετηθεί και έχουμε καταψηφίσει επί της αρχής το νομοσχέδιο. Τοποθετηθήκαμε και στα βασικά άρθρα του και θα ολοκληρώσουμε τώρα με την ψηφοφορία, που θα ακολουθήσει.</p>
          <p>Ευχαριστώ.</p>
        </speech>
        <speech by="odusseas_konstantinopoulos" eId="debate_2021-02-26_speech_350">
          <from>Οδυσσέας Κωνσταντινόπουλος</from>
          <p>Κι εμείς ευχαριστούμε.</p>
          <p>Τον λόγο έχει ο κ. Ανδρέας Λοβέρδος.</p>
        </speech>
        <speech by="andreas_loberdos" eId="debate_2021-02-26_speech_351">
          <from>ΑΝΔΡΕΑΣ ΛΟΒΕΡΔΟΣ</from>
          <p>Ευχαριστώ, κύριε Πρόεδρε, συνάδελφε Κωνσταντινόπουλε.</p>
          <p>Κυρίες και κύριοι, την πεντάλεπτη δευτερολογία μου θα την αφιερώσω στις τροπολογίες. Και να μου επιτραπεί να ξεκινήσω από μία τροπολογία δική μας, του ΠΑΣΟΚ - Κινήματος Αλλαγής, που αφορά την έξοδο από την υπηρεσία, την αφυπηρέτηση και που δεν εισακουστήκαμε, παρ’ ότι από την περασμένη Δευτέρα τονίζουμε διαρκώς ότι δεν πρέπει να υπάρχει διαφορετική μεταχείριση κλάδων του Υπουργείου Εξωτερικών, σε σχέση με το όριο συνταξιοδότησης.</p>
          <p>Επειδή έχω την τιμή ως Υπουργός Εργασίας το 2010 να έχω προτείνει στη Βουλή και η Βουλή να έχει ψηφίσει τη διακριτική ευχέρεια παραμονής των υπαλλήλων του Υπουργείου Εξωτερικών, των διπλωματών, αλλά και των υπολοίπων υπαλλήλων μέχρι το εξηκοστό έβδομο έτος της ηλικίας αυτών, πρότεινα από την πρώτη μέρα να το ξαναδείτε, μετέφερα την εμπειρία μου από τα Υπουργεία Υγείας και Παιδείας, την αρνητική μου εμπειρία, να μη θέλουν την παραμονή των γιατρών στο σώμα του ΕΣΥ, των καθηγητών πανεπιστημίων, των διπλωματών, των εμπειρογνωμόνων, των οικονομικών και εμπορικών μας ακολούθων εκείνοι οι οποίοι βλέπουν την παραμονή τους ως εμπόδιο στην προαγωγή της δικής τους υπαλληλικής σταδιοδρομίας.</p>
          <p>Είναι λάθος, ταυτοχρόνως, να μην προσλαμβάνετε, να μην κάνετε εισαγωγικές εξετάσεις το 2020 στη Διπλωματική Ακαδημία και ταυτόχρονα να επιτρέπετε την αφυπηρέτηση πολύ σημαντικών, πολύ έμπειρων ανθρώπων που μπορούν να βοηθήσουν τη χώρα σε αυτές τις δύσκολες στιγμές.</p>
          <p>Εμείς καταθέσαμε τροπολογία. Δεν μου πολυαρέσει ως Βουλευτής να καταθέτω τροπολογίες, γιατί πολλές φορές βλέπω μέσα από αυτές την απόπειρα ενός πολιτικού να συνδέεται με συντεχνίες, με ειδικά εκλογικά σώματα. Δεν το κάνω ή τουλάχιστον δεν παίρνω πρωτοβουλίες για να γίνει αυτό.</p>
          <p>Εδώ, όμως, το δικαιούμαι. Το έχω κάνει όταν μπορούσα. Και δεν καταλαβαίνω γιατί δεν μπορείτε εσείς. Η αγόρευση του κ. Δένδια ήταν απολύτως μη πειστική, όταν μας ρώτησε πόσοι υπάλληλοι του Υπουργείου Εξωτερικών μάς έχουν τηλεφωνήσει για να μας ζητήσουν να παραμείνουν. Εμένα μόνο ένας. Όμως, όλοι οι φορείς, που έχουν σχετικά καταθέσει άποψη για το θέμα αυτό του Υπουργείου, δηλαδή οι περισσότεροι υπάλληλοί σας και οι πιο σημαντικοί, έχουν πει το αντίθετο από αυτό που λέει ο Υπουργός, για να ξεμπλοκάρει δυσκολίες, δυσχέρειες, δύσκολες καταστάσεις. Είναι ένας Υπουργός όχι για να υπακούει σε αυτά, που κάποιοι μέσα στους υφισταμένους του επιθυμούν. Άρα, εμείς επιμένουμε στο εξηκοστό έβδομο έτος.</p>
          <p>Τώρα, σε ό,τι αφορά το πολύ μεγάλο θέμα ενός υπαλλήλου που έχει κάποιο πειθαρχικό πρόβλημα και ζητάει γρήγορη εκδίκαση του πειθαρχικού του, σας προτείναμε, κυρίως για το δευτεροβάθμιο, να καθοριστούν χρονικές προθεσμίες, να καθοριστούν δηλαδή όρια στην καθυστέρηση. Και επειδή διατυπώνετε, όπως ο Υπουργός υποσχέθηκε, τα όρια αυτά, διαβάζοντας τη ρύθμιση καταλαβαίνω ότι δεν είναι δεσμευτικά τα όρια αυτά. Γνωρίζω το πρόβλημα με τις αποκλειστικές προθεσμίες και δεν σας κουράζω. Όμως, η διατύπωση έπρεπε να είναι αλλιώς. Στο δευτεροβάθμιο εν προκειμένω συγκαλείται υποχρεωτικώς εντός τεσσάρων μηνών, αλλά οφείλει εντός προθεσμίας τεσσάρων μηνών. Εδώ, η διατύπωση είναι πιο ελαφριά. Θα μπορούσατε να πείτε «εντός αποκλειστικής προθεσμίας» και να τελειώνει. Σέβονται τις αποκλειστικές προθεσμίες τα όργανα της διοικήσεως; Όχι. Ο νομοθέτης, όμως, το λέει και ο υπάλληλος μπορεί να επιμείνει. Γι’ αυτό δεν θα την ψηφίσουμε την τροπολογία αυτή.</p>
          <p>Σε ό,τι αφορά το ζήτημα της κινητικότητας, λέμε «όχι» στην πρώτη ρύθμιση, στο άρθρο 2. Θέλουμε να ψηφίσουμε την περιφορά των συλλογικών οργάνων, τη λήψη αποφάσεων διά περιφοράς λόγω των ειδικών συνθηκών, όμως έτσι όπως είναι ενταγμένη σε τροπολογία, το περιεχόμενο της οποίας αρνούμεθα, καταψηφίζουμε και αυτό.</p>
          <p>Και, τέλος, για λόγους που μπορεί και να είναι κατανοητοί για κάποιον που ασκεί διοίκηση, όπως ο Υπουργός, ο Υφυπουργός και εσείς οι συνεργάτες του, μπορεί να είναι κατανοητό γιατί η κάλυψη των υπαλλήλων σε ό,τι αφορά τα νοσήλιά τους, την περίθαλψή τους, εκκινεί πλήρως από την 1-1-2022, μπορώ να καταλάβω το γραφειοκρατικό πρόβλημα, μπορώ να καταλάβω τη γραφειοκρατική δυσχέρεια, μπορώ να μπω στα ρούχα σας, αλλά δεν είναι δυνατόν ένας πολιτικός, που λέει «εδώ και τώρα θα το λύσεις αυτό, γιατί είναι ζήτημα Συντάγματος, γιατί είναι ζήτημα προστασίας της υγείας πολιτών του ελληνικού κράτους» να παρακολουθεί τις δυσκολίες, όπως τις αφηγείται η ελληνική δημόσια υπηρεσία.</p>
          <p>Παρ’ ότι, λοιπόν, γίνεται μία προσπάθεια μετά από την πίεση όλων μας, γιατί δεν την είχατε φέρει αυτήν τη ρύθμιση από την αρχή, παρ’ ότι βλέπουμε κάποια θετικά βήματα, εμείς δεν θα συμπράξουμε με την ψήφο μας στη θέση εκτός προστασίας για δέκα μήνες ακόμα των υπαλλήλων του Υπουργείου Εξωτερικών.</p>
          <p>Ευχαριστώ, κύριε Πρόεδρε.</p>
        </speech>
        <speech by="odusseas_konstantinopoulos" eId="debate_2021-02-26_speech_352">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Τον λόγο τώρα έχει  ο κ. Αμανατίδης.</p>
        </speech>
        <speech by="ioannis_amanatidis" eId="debate_2021-02-26_speech_353">
          <from>ΙΩΑΝΝΗΣ ΑΜΑΝΑΤΙΔΗΣ</from>
          <p>Κυρίες και κύριοι συνάδελφοι, φτάνοντας στο τέλος της σημερινής συνεδρίασης της Ολομέλειας της Βουλής και μετά από τις επιτροπές, θεωρώ ότι έγινε μια καλή συζήτηση στις επιτροπές και στην Ολομέλεια. Ωστόσο, δεν είχε το αποτέλεσμα το οποίο θα θέλαμε και εμείς.</p>
          <p>Απέναντι στο νομοσχέδιο αυτό σταθήκαμε με κριτικό τρόπο, αλλά με προτάσεις και επιχειρήματα, οι οποίες αναπτύχθηκαν τόσο στις επιτροπές όσο και στη συζήτηση κατά τη διάρκεια της Ολομέλειας και με νομοτεχνικές βελτιώσεις, τις οποίες καταθέσαμε εξ αρχής στις επιτροπές, όπως και με την τροπολογία, που καταθέσαμε για την ασφάλιση την υγειονομική, την ιατροφαρμακευτική των υπαλλήλων, που υπηρετούν στο εξωτερικό συνολικά του Υπουργείου Εξωτερικών.</p>
          <p>Θα τοποθετηθώ για τις τροπολογίες, κύριε Πρόεδρε. Ωστόσο, θα μου επιτρέψετε να σχολιάσω ένα - δύο σημεία.</p>
          <p>Το πρώτο σημείο είναι το εξής: Είναι μία αντίφαση, την οποία είχε ο κύριος Υπουργός Εξωτερικών. Λείπει, βεβαίως, ο κ. Δένδιας, αλλά δικαιολογημένα φυσικά. Όμως, θέλω να τη θέσω για την ιστορία. Τι άλλαξε από την πρώτη συνεδρίαση όπου ομόθυμα εδώ η Βουλή και με τοποθέτηση της κ. Μπακογιάννη και των άλλων συναδέλφων και του ίδιου του Υπουργού, είπε ότι υπάρχει πρόβλημα υποχρηματοδότησης για το Υπουργείο Εσωτερικών και, μάλιστα, ότι θα κάνει ειδικές κινήσεις μήπως και το 2021 μπουν επιπλέον χρήματα στο Υπουργείο Εξωτερικών; Τι άλλαξε από τότε μέχρι σήμερα που ήρθε ο Υπουργός και είπε το εξής καταπληκτικό -αυτό δεν ξέρω αν άλλος Υπουργός το έλεγε, κανείς Υπουργός δεν το λέει-, ότι :«Επιστρέφω χρήματα, δεν μπορώ να χρησιμοποιήσω τα χρήματα τα οποία μου δίνουν»;</p>
          <p>Δεν μπορεί να συμβαίνουν και τα δύο, και να υποχρηματοδοτείστε και να μην τα χρησιμοποιείτε τα χρήματα. Αυτό είναι μία μεγάλη αντίφαση. Τι άλλαξε, λοιπόν, από εκείνη την τοποθέτηση μέχρι τη σημερινή; Και πώς θα ζητήσετε μετά, να πάτε ως Υπουργός και ως Υπουργείο Εξωτερικών να ζητήσετε χρήματα επιπλέον;</p>
          <p>Από τη μία, βέβαια, παραπονιέστε ότι δεν μπορείτε να τα ξοδέψετε και, από την άλλη, δεν έρχεστε να λύσετε το βασικό πρόβλημα της ασφάλισης, στο οποίο σας δώσαμε συγκεκριμένη λύση. Η λύση, που δίνετε δημιουργεί τη δυνατότητα να υπάρχουν δύο ταχυτήτων και τριών ταχυτήτων ασφαλισμένοι των υπαλλήλων στο εξωτερικό. Και, από την άλλη μεριά, δεν κάνετε κάτι και για τα δίδακτρα. Και λέτε ότι έχετε χρήματα.</p>
          <p>Αυτά είναι αντιφάσεις, οι οποίες πρέπει να λυθούν και τις απαντήσεις πρέπει να τις δώσει ο ίδιος ο Υπουργός.</p>
          <p>Άρα, απέναντι στην τροπολογία, την οποία έφερε το Υπουργείο για την ιατροφαρμακευτική περίθαλψη και ασφάλιση στο εξωτερικό, είμαστε απέναντι και θα ψηφίσουμε «κατά». Είναι η τροπολογία 771/12, που έφερε ο κ. Δένδιας. Η δική μας τροπολογία είναι σε τελείως διαφορετική φιλοσοφία και αντίθεση.</p>
          <p>Είπε ο κ. Δένδιας και το εξής για τη μεταφραστική: «Εμείς τώρα τη φέραμε σε εννιά σελίδες, εσείς σε τριάντα δύο». Μα, βέβαια, τη φέρατε σε εννιά σελίδες, αφού την καταργείτε. Τι θα φέρνατε; Και άλλες λεπτομέρειες για το πώς θα την καταργήσετε; Οι σελίδες οι δικές μας για τη μεταφραστική μιλούσαν για ένα συγκεκριμένο μοντέλο λειτουργίας, το οποίο, βεβαίως, χρειαζόταν να αλλάξει.</p>
          <p>Όσον αφορά τη Γενική Γραμματεία Απόδημου Ελληνισμού, υπάρχουν δεκάδες διαμαρτυρίες από πέρσι σε σχέση με τη συγχώνευση.</p>
          <p>Κύριε Υπουργέ, πόσα καρπούζια μπορείτε να βάλετε σε μία μασχάλη; Εδώ βάζουν τρία και τέσσερα μαζί στην ίδια γενική διεύθυνση. Δεν γίνεται. Δύο καρπούζια σε μία μασχάλη -λέει ο λαός μας- δεν χωράνε και ούτε μπορείτε να τα κουβαλήσετε. Θα υποβαθμιστούν όλοι οι τομείς τους οποίους συγχωνεύετε και τα αποτελέσματα θα τα δείτε μπροστά σας πάρα πολύ σύντομα.</p>
          <p>Για το ΣΑΕ συμφωνούμε. Εδώ θα ήθελα να σας πω και το εξής για τις τροπολογίες.</p>
          <p>Υπάρχουν τροπολογίες, κύριε Πρόεδρε, -και θα είναι και η τοποθέτησή μου προφανώς για αυτό-, οι οποίες δεν μπορούν να ψηφιστούν κατ’ άρθρον. Έχουν άρθρα μέσα. Υπάρχουν, όμως, άρθρα στις τροπολογίες, στα οποία συμφωνούμε να τα ψηφίσουμε, αλλά έχουν και ένα ή δύο άρθρα με τα οποία δεν συμφωνούμε. Άρα, συνολικά στην τροπολογία δεν μπορούμε να τοποθετηθούμε με ένα καθαρό «υπέρ» ή με ένα καθαρό «κατά» ή με ένα καθαρό «παρών».</p>
          <p>Για αυτό, λοιπόν, τοποθετούμαστε για τη με γενικό αριθμό 764 και ειδικό αριθμό 5, που είναι για τις προθεσμίες του πόθεν έσχες, «υπέρ».</p>
          <p>Στην τροπολογία με γενικό αριθμό 769 και με ειδικό αριθμό 10 -και θα σας τα δώσω και ηλεκτρονικά- είμαστε «υπέρ».</p>
          <p>Στις τροπολογίες με γενικό αριθμό 765 και με ειδικό αριθμό 6 και στη με γενικό αριθμό 766 και με ειδικό αριθμό 7 τοποθετούμαστε με το «παρών», γιατί είμαστε αρνητικοί στην επέκταση λειτουργίας του συνόλου των εμπορικών καταστημάτων λιανικής πώλησης προϊόντων και τις Κυριακές με υπουργική απόφαση μάλιστα. Είμαστε θετικοί, βέβαια, στην παράταση της εκπτωτικής περιόδου. Όμως, αυτό είναι μέσα στα άρθρα, που έχει η τροπολογία. Δεν μπορούμε να ψηφίσουμε στο ένα «υπέρ» και στο άλλο «κατά». Έτσι στην τροπολογία αυτή ψηφίζουμε «παρών».</p>
          <p>Επίσης, η τροπολογία που είπα, που αναφέρει για το ζήτημα της αναστολής των προθεσμιών λήξης στα τουριστικά λεωφορεία κ.λπ., έχει θετικές, έχει όμως και αρνητικές πλευρές, και έτσι δεν μπορούμε να την υπερψηφίσουμε αυτήν την τροπολογία και γι’ αυτό θα πάμε στο «παρών».</p>
          <p>Επίσης, στην τροπολογία του κ. Βορίδη με γενικό αριθμό 770 και ειδικό αριθμό 11 θα ψηφίσουμε «παρών». Εκεί είναι θετικό το πρώτο άρθρο, για παράδειγμα. «Παρών» είμαστε στο δεύτερο άρθρο και το τρίτο άρθρο της τροπολογίας, το οποίο έχει να κάνει με την περιφορά, μας δημιουργεί έντονους προβληματισμούς και ψηφίζουμε «κατά». Συνολικά, όμως, δεν μπορούμε να έχουμε κάτι καθαρό, οπότε θα πάμε στο «παρών» στην τροπολογία αυτή.</p>
          <p>Βεβαίως, στην τροπολογία τη βουλευτική, την οποία αποδέχθηκε ο Υπουργός και στην οποία και εμείς είμαστε θετικοί, θα ψηφίζαμε δηλαδή «ναι» στην τροπολογία της κ. Μπακογιάννη.</p>
          <p>Κυρίες και κύριοι συνάδελφοι, από ό,τι φαίνεται το νομοσχέδιο αυτό όχι απλώς δεν κάνει μετέωρα βήματα, αλλά θα χρειαστεί να δούμε πώς θα πατήσει στα πόδια του σε θετικές διατάξεις που έχει, να προχωρήσουν.</p>
          <p>Το ΣΑΕ δεν πρόκειται να προχωρήσει, αν το αφήσετε έτσι. Γι’ αυτό ζητήσαμε τις ξεχωριστές συνεδριάσεις και πρέπει να υπάρξει διακομματική συνεννόηση.</p>
          <p>Κύριε Πρόεδρε, από τη μία είναι η υποχρηματοδότηση, η υποστελέχωση. Δεν ανταποκρίνεται το συγκεκριμένο σχέδιο νόμου στις προσδοκίες και στις ανάγκες τις οποίες έχουν και τα εθνικά συμφέροντα, αλλά και το σύνολο της εξωτερικής  πολιτικής.</p>
          <p>Έτσι επί της αρχής και επί του συνόλου των άρθρων τοποθετούμαστε «κατά», ενώ στην κατ’ άρθρον ψήφιση, όμως, κύριε Πρόεδρε, θα ψηφίσουμε τα άρθρα ανάλογα με το «υπέρ», το «κατά» ή το «παρών».</p>
          <p>Επί της αρχής, λοιπόν, καταψηφίζουμε το νομοσχέδιο, κύριε Πρόεδρε. Να είστε καλά. Σας ευχαριστώ πολύ.</p>
        </speech>
        <speech by="odusseas_konstantinopoulos" eId="debate_2021-02-26_speech_354">
          <from>Οδυσσέας Κωνσταντινόπουλος</from>
          <p>Και εμείς ευχαριστούμε.</p>
          <p>Ο κ. Μπογδάνος έχει τον λόγο, για να ολοκληρώσουμε τη διαδικασία.</p>
        </speech>
        <speech by="konstantinos_mpogdanos" eId="debate_2021-02-26_speech_355">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>Έχω την εντύπωση ότι ο κ. Βλάσης θέλει να μιλήσει μετά από εμένα. Το λέω επειδή είπατε ότι με εμένα θα ολοκληρωθεί η διαδικασία.</p>
        </speech>
        <speech by="odusseas_konstantinopoulos" eId="debate_2021-02-26_speech_356">
          <from>Οδυσσέας Κωνσταντινόπουλος</from>
          <p>Δεν μου έχει ζητήσει κανείς να μιλήσει.</p>
        </speech>
        <speech by="konstantinos_blasis" eId="debate_2021-02-26_speech_357">
          <from>ΚΩΝΣΤΑΝΤΙΝΟΣ ΒΛΑΣΗΣ</from>
          <p>Θα χρειαστώ πράγματι για δύο λεπτά τον λόγο μετά, κύριε Πρόεδρε.</p>
        </speech>
        <speech by="odusseas_konstantinopoulos" eId="debate_2021-02-26_speech_358">
          <from>Οδυσσέας Κωνσταντινόπουλος</from>
          <p>Εντάξει.</p>
          <p>Κύριε Μπογδάνο, έχετε τον λόγο.</p>
        </speech>
        <speech by="konstantinos_mpogdanos" eId="debate_2021-02-26_speech_359">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, αφήνω στην άκρη τις σημειώσεις μου, που είχα κατά νου να με καθοδηγήσουν στη διάρκεια της δευτερολογίας και παίρνω δύο τρία λεπτά να σας μιλήσω από στήθους και από καρδιάς.</p>
          <p>Τον τελευταίο καιρό διαβάζω ένα βιβλίο. Είναι του Κώστα Παπαδόπουλου από τις εκδόσεις «ΙΝΔΙΚΤΟΣ». Αναφέρεται στην εποχή 1943 - 1944, προγραφές, δολοφονίες, ξεκαθαρίσματα, χαντάκια, εμφύλια ταραχή, πάθη, κάτι στο οποίο δεν θέλουμε ποτέ να διανοηθούμε ότι θα μπορούσε να ξανακυλήσει ο λαός μας. Πιστεύω ότι όλοι συμφωνούμε σε αυτό.</p>
          <p>Έχοντας περάσει μία πάρα πολύ δύσκολη δεκαετία συνολικά, σκεφτόμουν ότι τρόπον τινά η δύση, αλλά και η Ευρώπη και εμείς ποτέ δεν ξεπεράσαμε πραγματικά την κρίση του 2008. Τις τελευταίες δύο εβδομάδες, με τον COVID πάνω από όλη αυτήν την περίοδο των μνημονίων, η οποία διαδέχθηκε την περίοδο της διεθνούς οικονομικής κρίσης σε μία χώρα όπου τα πράγματα ποτέ δεν δούλευαν ακριβώς ρολόι, η γενική κοινωνική και πολιτική ένταση καταγράφεται πολύ αυξημένη. Αρκεί να ανοίξει κανείς την τηλεόραση, να δει εκπομπές, να διαβάσει το διαδίκτυο -δεν αναφέρομαι τώρα σε τρολ, σε ψευδεπώνυμα προφίλ, σε ανώνυμες αλητείες, μιλάω για επώνυμα σχόλια κάτω από δημοσιογραφικά άρθρα- για να προσλάβει τι; Αυτό το πάρα πολύ βαρύ κλίμα, αυτή τη νοσηρότητα, η οποία δυστυχώς χαρακτηρίζει τον τελευταίο καιρό τον δημόσιο διάλογο.</p>
          <p>Διαφωνούμε σε πάρα πολλά πράγματα και αυτό είναι καλό, εφόσον τη διαφωνία μας αυτήν μπορούμε να την φέρουμε εις πέρας διαλεκτικά με τον τρόπο που έχει κάνει αυτή η επιτροπή την τελευταία εβδομάδα, από την προηγούμενη Παρασκευή σε πέντε συνεδριάσεις, που καταλήγουν στη μαραθώνια σημερινή.</p>
          <p>Άκουσα πολλά πράγματα τα οποία προσωπικά μού είναι εξωφρενικά, ότι το φεουδαρχικό σύστημα ανατράπηκε από τη Γαλλική Επανάσταση. Χάθηκε το 1668, χάθηκε η Αμερικανική Επανάσταση. Άκουσα ότι η Γαλλική Επανάσταση έφερε τον καπιταλισμό. Χάθηκε ο Άνταμ Σμιθ, χάθηκαν οι συνθήκες της αστικής τάξης δύο αιώνες ουσιαστικά πριν. Άκουσα ότι το Ιράν είναι για κάποιο λόγο προτιμότερο από τη Σαουδική Αραβία.</p>
          <p>Ξαναλέω ότι όλα αυτά δεν έχουν καμμία σημασία και δεν έχουν καμμία σημασία, διότι ο κρατιστής με τον φιλελεύθερο δεν θα συμφωνήσουμε ποτέ. Ο διεθνιστής με τον πατριώτη, τον εθνιστή αν θέλετε, δεν θα συμφωνήσουμε ποτέ, ίσως ούτε ο χριστιανός με τον άθεο, ούτε ίσως ο δικαιωματιστής με τον συντηρητικό.</p>
          <p>Όμως μέσα σε αυτήν την εβδομάδα -και κλείνω έτσι τη δευτερολογία μου, με μία ευχαριστία προς τις κυρίες και τους κυρίους συναδέλφους που συγκροτήσαμε το σώμα διαλόγου της επιτροπής- στην Επιτροπή Εξωτερικών και Άμυνας, συζητώντας το υπό ψήφιση παρόν νομοσχέδιο για την αναδιοργάνωση του Υπουργείου Εξωτερικών, της ελληνικής διπλωματίας και την ένταξη προβλέψεων, που είναι απαραίτητες για τον οικουμενικό Ελληνισμό, για την οικονομική διπλωματία, για χίλια δυο ωφέλιμα και χρήσιμα, καταρρίψαμε ένα κλισέ, ένα κλισέ το οποίο είναι λαϊκίστικο και το οποίο θέλει γενικώς η Βουλή να είναι ο κακός καθρέφτης αυτής της κοινωνίας.</p>
          <p>Αυτήν την εβδομάδα, κύριε Κατρούγκαλε, κύριε Αμανατίδη, κύριε Μαρίνο, κυρία Σακοράφα, κύριε Λοβέρδο, κύριε Μυλωνάκη, κύριε Υπουργέ, η Επιτροπή Εξωτερικών και Άμυνας δεν ήταν ο κακός καθρέφτης της κοινωνίας, ήταν μια καλή εκδοχή του πώς πραγματικά μπορούμε να λειτουργήσουμε, διαπιστώνοντας ότι διαφωνούμε, αλλά αποφασίζοντας ότι τη διαφωνία μας αυτήν θα την εκτονώσουμε δημιουργικά με τον διάλογο, μέχρι να βρούμε ή να μην βρούμε κοινό έδαφος.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="odusseas_konstantinopoulos" eId="debate_2021-02-26_speech_360">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Κύριε Υπουργέ, έχετε τον λόγο.</p>
        </speech>
        <speech by="konstantinos_blasis" eId="debate_2021-02-26_speech_361">
          <from>ΚΩΝΣΤΑΝΤΙΝΟΣ ΒΛΑΣΗΣ</from>
          <p>Ευχαριστώ, κύριε Πρόεδρε.</p>
          <p>Δυο διευκρινίσεις θέλω να κάνω σε αυτά, που ακούστηκαν τελευταία.</p>
          <p>Κύριε Αμανατίδη, επειδή θίξατε και το θέμα της -εντός εισαγωγικών- «αντίφασης» για τα οικονομικά από τον κ. Δένδια, απλώς να πω ότι καμμία αντίφαση δεν υπάρχει σε αυτά που είπε. Όντως θεωρούμε και εμείς ότι υποχρηματοδοτείται το Υπουργείο Εξωτερικών. Αυτό που είπε όμως είναι ότι χρειάζεται και υπάρχει πραγματικά ανάγκη για τη δημιουργία της νέας ΔΟΥ για την ενίσχυση των οικονομικών διευθύνσεων. Αυτός ο λόγος είναι το ότι πραγματικά αυτό που φάνηκε είναι ότι σε ποσοστό 89% εγκρίνονται τα λεφτά, που υπάρχουν και έχουν στη διάθεσή τους στο Υπουργείο Εξωτερικών.</p>
          <p>Άρα, αυτό που είπε ο κ. Δένδιας είναι ότι, ναι, θέλουμε περισσότερη χρηματοδότηση, αλλά πρέπει να βρούμε τον τρόπο και με περισσότερο προσωπικό και με μία καλύτερα διαμορφωμένη οικονομική υπηρεσία να μπορούμε να εκμεταλλευόμαστε όλα τα οικονομικά δεδομένα που έχουμε.</p>
          <p>Τώρα, ως προς το δεύτερο που είπε και ο αγαπητός συνάδελφος, ο κ. Λοβέρδος, όσον αφορά την κάλυψη του συνόλου των νοσηλίων, θα ήθελα να το ξανασκεφτείτε.</p>
          <p>Κύριε Λοβέρδο, το σχέδιο νόμου προέβλεπε πρώτα απ’ όλα -για να είναι ξεκάθαρο και κατανοητό- από την αρχή την κάλυψη του συνόλου των νοσηλίων σε όσους υπηρετούν σε χώρες εκτός Ευρωπαϊκής Ένωσης και αφορά όλα τα έκτακτα περιστατικά. Δηλαδή οποιοσδήποτε διπλωμάτης μας ή υπάλληλος έχει πλέον ένα έκτακτο περιστατικό στο εξωτερικό, εκεί που χρειαζόταν να καλύψει ο ίδιος ένα ποσοστό περίπου 20%, αυτή τη στιγμή, από την αρχή του νόμου που καταθέσαμε, το καλύπτουμε πλήρως.</p>
          <p>Ουσιαστικά αυτό που συζητάμε επιπλέον -και το οποίο αναφέρατε εσείς για το τι θα ισχύει από την 1-1-2022- αφορά κάποια άλλα περιστατικά, όχι έκτακτα, τα οποία και λόγω δημοσιονομικών προβλημάτων λέμε ότι θα καλύπτονται σε λίγους μήνες από τώρα. Νομίζω ότι, από τη στιγμή που όλοι μαζί ερχόμαστε να λύσουμε προβλήματα τριάντα και πλέον ετών, αυτό πραγματικά είναι μικρό.</p>
          <p>Θα κλείσω λέγοντας αυτό που είπε και ο εισηγητής της Νέας Δημοκρατίας. Πραγματικά θεωρώ ότι το κλίμα σήμερα και όλες τις προηγούμενες μέρες ήταν άριστο. Απόδειξη ότι σήμερα που ήρθαμε εδώ, ήρθαμε πραγματικά για να ενώσουμε τις παρατάξεις. Είδατε ότι πολλές προτάσεις και από τον ΣΥΡΙΖΑ και από το Κίνημα Αλλαγής και από την Ελληνική Λύση έγιναν δεκτές από την Κυβέρνηση. Σίγουρα διαφωνούμε σε πάρα πολλά. Παρ’ όλα αυτά θεωρώ ότι τα νομοσχέδια και του Υπουργείου Εξωτερικών και άλλων Υπουργείων μπορούν να μας ενώσουν.</p>
          <p>Σας ευχαριστώ πολύ.</p>
        </speech>
        <speech by="odusseas_konstantinopoulos" eId="debate_2021-02-26_speech_362">
          <from>Οδυσσέας Κωνσταντινόπουλος</from>
          <p>Ευχαριστούμε.</p>
          <p>Κηρύσσεται περαιωμένη η συζήτηση επί της αρχής, των άρθρων και των τροπολογιών του σχεδίου νόμου του Υπουργείου Εξωτερικών: «Οργάνωση και λειτουργία Υπουργείου Εξωτερικών, Συμβούλιο Απόδημου Ελληνισμού και ρύθμιση θεμάτων διεθνούς αναπτυξιακής συνεργασίας και ανθρωπιστικής βοήθειας».</p>
          <p>Εισερχόμαστε στην ψήφιση επί της αρχής, των άρθρων και τροπολογιών και του συνόλου και η ψήφισή τους θα γίνει χωριστά.</p>
          <p>(ΨΗΦΟΦΟΡΙΑ)</p>
        </speech>
        <speech by="odusseas_konstantinopoulos" eId="debate_2021-02-26_speech_363">
          <from>Οδυσσέας Κωνσταντινόπουλος</from>
          <p>Παρακαλούνται οι εισηγητές και ειδικοί αγορητές να καταθέσουν στο Προεδρείο τα έγγραφα με τις ψήφους τους προκειμένου να συμπεριληφθούν στα επίσημα Πρακτικά της Βουλής.</p>
          <p>(Στο σημείο αυτό κατατίθενται για τα Πρακτικά τα προαναφερθέντα έγγραφα με τις ψήφους, τα οποία έχουν ως εξής:</p>
          <p>ΑΛΛΑΓΗ ΣΕΛΙΔΑΣ</p>
          <p>(Να μπουν οι σελίδες 513-584 )</p>
          <p>ΑΛΛΑΓΗ ΣΕΛΙΔΑΣ</p>
          <p>(ΚΑΤΑΜΕΤΡΗΣΗ)</p>
          <p>(ΜΕΤΑ ΤΗΝ ΚΑΤΑΜΕΤΡΗΣΗ)</p>
        </speech>
        <speech by="odusseas_konstantinopoulos" eId="debate_2021-02-26_speech_364">
          <from>Οδυσσέας Κωνσταντινόπουλος</from>
          <p>Συνεπώς, μετά την ολοκλήρωση της ψηφοφορίας, το σχέδιο νόμου του Υπουργείου Εξωτερικών: «Οργάνωση και λειτουργία Υπουργείου Εξωτερικών, Συμβούλιο Απόδημου Ελληνισμού, ρύθμιση θεμάτων διεθνούς αναπτυξιακής συνεργασίας και ανθρωπιστικής βοήθειας και άλλες διατάξεις», έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:</p>
          <p>(Να καταχωριστεί το κείμενο του νομοσχεδίου σελ. 585α)</p>
        </speech>
        <speech by="odusseas_konstantinopoulos" eId="debate_2021-02-26_speech_365">
          <from>Οδυσσέας Κωνσταντινόπουλος</from>
          <p>Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</p>
        </speech>
        <speech by="bouleutis/es" eId="debate_2021-02-26_speech_366">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="odusseas_konstantinopoulos" eId="debate_2021-02-26_speech_367">
          <from>Οδυσσέας Κωνσταντινόπουλος</from>
          <p>Το Σώμα παρέσχε τη ζητηθείσα εξουσιοδότηση.</p>
          <p>Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</p>
        </speech>
        <speech by="bouleutis/es" eId="debate_2021-02-26_speech_368">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="odusseas_konstantinopoulos" eId="debate_2021-02-26_speech_369">
          <from>Οδυσσέας Κωνσταντινόπουλος</from>
          <p>Με τη συναίνεση του Σώματος και ώρα 21.38΄ λύεται η συνεδρίαση για τη Δευτέρα 1η Μαρτίου 2021 και ώρα 12.00΄ με αντικείμενο εργασιών του Σώματος, κοινοβουλευτικό έλεγχο: συζήτηση επικαίρων ερωτήσεων.</p>
          <p>Ο ΠΡΟΕΔΡΟΣ                                                                  ΟΙ ΓΡΑΜΜΑΤΕΙΣ</p>
        </speech>
      </debateSection>
    </debateBody>
  </debate>
</akomaNtoso>
