<akomaNtoso xmlns="http://docs.oasis-open.org/legaldocml/ns/akn/3.0">
  <debate name="debate">
    <meta>
      <identification source="#cobalt">
        <FRBRWork>
          <FRBRthis value="/akn/gr/debate/2020-10-24/1/!main"/>
          <FRBRuri value="/akn/gr/debate/2020-10-24/1"/>
          <FRBRalias value="ΠΡΑΚΤΙΚΑ ΒΟΥΛΗΣ 2020-10-24" name="title"/>
          <FRBRdate date="2020-10-24" name="Generation"/>
          <FRBRauthor href=""/>
          <FRBRcountry value="gr"/>
          <FRBRnumber value="1"/>
        </FRBRWork>
        <FRBRExpression>
          <FRBRthis value="/akn/gr/debate/2020-10-24/1/gr@2020-10-24/!main"/>
          <FRBRuri value="/akn/gr/debate/2020-10-24/1/gr@2020-10-24"/>
          <FRBRdate date="2020-10-24" name="Generation"/>
          <FRBRauthor href=""/>
          <FRBRlanguage language="gr"/>
        </FRBRExpression>
        <FRBRManifestation>
          <FRBRthis value="/akn/gr/debate/2020-10-24/1/gr@2020-10-24/!main"/>
          <FRBRuri value="/akn/gr/debate/2020-10-24/1/gr@2020-10-24"/>
          <FRBRdate date="2020-10-24" name="Generation"/>
          <FRBRauthor href=""/>
        </FRBRManifestation>
      </identification>
      <references source="#cobalt">
        <TLCOrganization eId="greek_parl" href="/ontology/organization/akn/greek_parl" showAs="Greek_Parliament"/>
        <TLCRole eId="proedros" href="/ontology/person/akn/parliament/proedros" showAs="ΠΡΟΕΔΡΟΣ"/>
        <TLCPerson eId="ioannis_mpougas" href="/ontology/person/akn/parliament/ioannis_mpougas" showAs="ΙΩΑΝΝΗΣ ΜΠΟΥΓΑΣ"/>
        <TLCPerson eId="dionusios_xatzidakis" href="/ontology/person/akn/parliament/dionusios_xatzidakis" showAs="ΔΙΟΝΥΣΙΟΣ ΧΑΤΖΗΔΑΚΗΣ"/>
        <TLCPerson eId="nikolaos_boutsis" href="/ontology/person/akn/parliament/nikolaos_boutsis" showAs="ΝΙΚΟΛΑΟΣ ΒΟΥΤΣΗΣ"/>
        <TLCPerson eId="panagiotis_pikrammenos" href="/ontology/person/akn/parliament/panagiotis_pikrammenos" showAs="ΠΑΝΑΓΙΩΤΗΣ ΠΙΚΡΑΜΜΕΝΟΣ"/>
        <TLCPerson eId="nikolaos_igoumenidis" href="/ontology/person/akn/parliament/nikolaos_igoumenidis" showAs="ΝΙΚΟΛΑΟΣ ΗΓΟΥΜΕΝΙΔΗΣ"/>
        <TLCPerson eId="aggeliki_adamopoulou" href="/ontology/person/akn/parliament/aggeliki_adamopoulou" showAs="ΑΓΓΕΛΙΚΗ ΑΔΑΜΟΠΟΥΛΟΥ"/>
        <TLCPerson eId="alexis_xaritsis" href="/ontology/person/akn/parliament/alexis_xaritsis" showAs="ΑΛΕΞΗΣ ΧΑΡΙΤΣΗΣ"/>
        <TLCPerson eId="konstantinos_tsiaras" href="/ontology/person/akn/parliament/konstantinos_tsiaras" showAs="ΚΩΝΣΤΑΝΤΙΝΟΣ ΤΣΙΑΡΑΣ"/>
        <TLCPerson eId="elissabet_skoufa" href="/ontology/person/akn/parliament/elissabet_skoufa" showAs="ΕΛΙΣΣΑΒΕΤ ΣΚΟΥΦΑ"/>
        <TLCPerson eId="ioannis_delis" href="/ontology/person/akn/parliament/ioannis_delis" showAs="ΙΩΑΝΝΗΣ ΔΕΛΗΣ"/>
        <TLCPerson eId="apostolos_abdelas" href="/ontology/person/akn/parliament/apostolos_abdelas" showAs="Απόστολος Αβδελάς"/>
        <TLCPerson eId="ioannis_ragkousis" href="/ontology/person/akn/parliament/ioannis_ragkousis" showAs="ΙΩΑΝΝΗΣ ΡΑΓΚΟΥΣΗΣ"/>
        <TLCPerson eId="basileios_biliardos" href="/ontology/person/akn/parliament/basileios_biliardos" showAs="ΒΑΣΙΛΕΙΟΣ ΒΙΛΙΑΡΔΟΣ"/>
        <TLCPerson eId="stauros_kalafatis" href="/ontology/person/akn/parliament/stauros_kalafatis" showAs="ΣΤΑΥΡΟΣ ΚΑΛΑΦΑΤΗΣ"/>
        <TLCPerson eId="xristina_alexopoulou" href="/ontology/person/akn/parliament/xristina_alexopoulou" showAs="ΧΡΙΣΤΙΝΑ ΑΛΕΞΟΠΟΥΛΟΥ"/>
        <TLCPerson eId="basileios_kikilias" href="/ontology/person/akn/parliament/basileios_kikilias" showAs="ΒΑΣΙΛΕΙΟΣ ΚΙΚΙΛΙΑΣ"/>
        <TLCPerson eId="xaralampos_athanasiou" href="/ontology/person/akn/parliament/xaralampos_athanasiou" showAs="Χαράλαμπος Αθανασίου"/>
        <TLCPerson eId="georgios_zabbos" href="/ontology/person/akn/parliament/georgios_zabbos" showAs="ΓΕΩΡΓΙΟΣ ΖΑΒΒΟΣ"/>
        <TLCPerson eId="ioannis_gkiokas" href="/ontology/person/akn/parliament/ioannis_gkiokas" showAs="ΙΩΑΝΝΗΣ ΓΚΙΟΚΑΣ"/>
        <TLCPerson eId="konstantinos_mparkas" href="/ontology/person/akn/parliament/konstantinos_mparkas" showAs="ΚΩΝΣΤΑΝΤΙΝΟΣ ΜΠΑΡΚΑΣ"/>
        <TLCPerson eId="nikolaos_karathanasopoulos" href="/ontology/person/akn/parliament/nikolaos_karathanasopoulos" showAs="ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ"/>
        <TLCPerson eId="filippos_fortomas" href="/ontology/person/akn/parliament/filippos_fortomas" showAs="ΦΙΛΙΠΠΟΣ ΦΟΡΤΩΜΑΣ"/>
        <TLCPerson eId="periklis_mantas" href="/ontology/person/akn/parliament/periklis_mantas" showAs="ΠΕΡΙΚΛΗΣ ΜΑΝΤΑΣ"/>
        <TLCPerson eId="eukleidis_tsakalotos" href="/ontology/person/akn/parliament/eukleidis_tsakalotos" showAs="ΕΥΚΛΕΙΔΗΣ ΤΣΑΚΑΛΩΤΟΣ"/>
        <TLCPerson eId="andreas_nikolakopoulos" href="/ontology/person/akn/parliament/andreas_nikolakopoulos" showAs="ΑΝΔΡΕΑΣ ΝΙΚΟΛΑΚΟΠΟΥΛΟΣ"/>
        <TLCPerson eId="panagiotis_libanos" href="/ontology/person/akn/parliament/panagiotis_libanos" showAs="ΠΑΝΑΓΙΩΤΗΣ ΛΙΒΑΝΟΣ"/>
        <TLCPerson eId="dimitrios_bartzopoulos" href="/ontology/person/akn/parliament/dimitrios_bartzopoulos" showAs="ΔΗΜΗΤΡΙΟΣ ΒΑΡΤΖΟΠΟΥΛΟΣ"/>
        <TLCPerson eId="paraskeui_bruzidou" href="/ontology/person/akn/parliament/paraskeui_bruzidou" showAs="ΠΑΡΑΣΚΕΥΗ ΒΡΥΖΙΔΟΥ"/>
        <TLCPerson eId="theodoros_dritsas" href="/ontology/person/akn/parliament/theodoros_dritsas" showAs="ΘΕΟΔΩΡΟΣ ΔΡΙΤΣΑΣ"/>
        <TLCPerson eId="konstantinos_kontogeorgos" href="/ontology/person/akn/parliament/konstantinos_kontogeorgos" showAs="ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ"/>
        <TLCPerson eId="stergiani_mpiziou" href="/ontology/person/akn/parliament/stergiani_mpiziou" showAs="ΣΤΕΡΓΙΑΝΗ ΜΠΙΖΙΟΥ"/>
        <TLCPerson eId="theoxaris_theoxaris" href="/ontology/person/akn/parliament/theoxaris_theoxaris" showAs="ΘΕΟΧΑΡΗΣ ΘΕΟΧΑΡΗΣ"/>
        <TLCPerson eId="olga_gerobasili" href="/ontology/person/akn/parliament/olga_gerobasili" showAs="ΟΛΓΑ ΓΕΡΟΒΑΣΙΛΗ"/>
        <TLCPerson eId="konstantinos_xatzidakis" href="/ontology/person/akn/parliament/konstantinos_xatzidakis" showAs="ΚΩΝΣΤΑΝΤΙΝΟΣ ΧΑΤΖΗΔΑΚΗΣ"/>
        <TLCPerson eId="kleon_grigoriadis" href="/ontology/person/akn/parliament/kleon_grigoriadis" showAs="ΚΛΕΩΝ ΓΡΗΓΟΡΙΑΔΗΣ"/>
        <TLCPerson eId="spuridon-adonis_georgiadis" href="/ontology/person/akn/parliament/spuridon-adonis_georgiadis" showAs="ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ"/>
        <TLCPerson eId="foteini_mpakadima" href="/ontology/person/akn/parliament/foteini_mpakadima" showAs="ΦΩΤΕΙΝΗ ΜΠΑΚΑΔΗΜΑ"/>
        <TLCPerson eId="georgios_marinos" href="/ontology/person/akn/parliament/georgios_marinos" showAs="ΓΕΩΡΓΙΟΣ ΜΑΡΙΝΟΣ"/>
        <TLCPerson eId="konstantina_giannakopoulou" href="/ontology/person/akn/parliament/konstantina_giannakopoulou" showAs="ΚΩΝΣΤΑΝΤΙΝΑ ΓΙΑΝΝΑΚΟΠΟΥΛΟΥ"/>
        <TLCPerson eId="dimitrios_bitsas" href="/ontology/person/akn/parliament/dimitrios_bitsas" showAs="Δημήτριος Βίτσας"/>
        <TLCPerson eId="notis_mitarakis" href="/ontology/person/akn/parliament/notis_mitarakis" showAs="ΝΟΤΗΣ ΜΗΤΑΡΑΚΗΣ"/>
        <TLCPerson eId="trufon_alexiadis" href="/ontology/person/akn/parliament/trufon_alexiadis" showAs="ΤΡΥΦΩΝ ΑΛΕΞΙΑΔΗΣ"/>
        <TLCPerson eId="konstantinos_katsafados" href="/ontology/person/akn/parliament/konstantinos_katsafados" showAs="ΚΩΝΣΤΑΝΤΙΝΟΣ ΚΑΤΣΑΦΑΔΟΣ"/>
        <TLCPerson eId="apostolos_panas" href="/ontology/person/akn/parliament/apostolos_panas" showAs="ΑΠΟΣΤΟΛΟΣ ΠΑΝΑΣ"/>
        <TLCPerson eId="spuridonas_pneumatikos" href="/ontology/person/akn/parliament/spuridonas_pneumatikos" showAs="ΣΠΥΡΙΔΩΝΑΣ ΠΝΕΥΜΑΤΙΚΟΣ"/>
        <TLCPerson eId="theodoros_skulakakis" href="/ontology/person/akn/parliament/theodoros_skulakakis" showAs="ΘΕΟΔΩΡΟΣ ΣΚΥΛΑΚΑΚΗΣ"/>
        <TLCPerson eId="aggelos_tsigkris" href="/ontology/person/akn/parliament/aggelos_tsigkris" showAs="ΑΓΓΕΛΟΣ ΤΣΙΓΚΡΗΣ"/>
        <TLCPerson eId="ilxan_axmet" href="/ontology/person/akn/parliament/ilxan_axmet" showAs="ΙΛΧΑΝ ΑΧΜΕΤ"/>
        <TLCPerson eId="mixail_xrusoxoidis" href="/ontology/person/akn/parliament/mixail_xrusoxoidis" showAs="ΜΙΧΑΗΛ ΧΡΥΣΟΧΟΪΔΗΣ"/>
        <TLCPerson eId="theodora_augeri" href="/ontology/person/akn/parliament/theodora_augeri" showAs="ΘΕΟΔΩΡΑ ΑΥΓΕΡΗ"/>
        <TLCPerson eId="diamanto_manolakou" href="/ontology/person/akn/parliament/diamanto_manolakou" showAs="ΔΙΑΜΑΝΤΩ ΜΑΝΩΛΑΚΟΥ"/>
        <TLCPerson eId="xristoforos-emmanouil_mpoutsikakis" href="/ontology/person/akn/parliament/xristoforos-emmanouil_mpoutsikakis" showAs="ΧΡΙΣΤΟΦΟΡΟΣ-ΕΜΜΑΝΟΥΗΛ ΜΠΟΥΤΣΙΚΑΚΗΣ"/>
        <TLCPerson eId="andreas_loberdos" href="/ontology/person/akn/parliament/andreas_loberdos" showAs="ΑΝΔΡΕΑΣ ΛΟΒΕΡΔΟΣ"/>
        <TLCPerson eId="georgios_fraggidis" href="/ontology/person/akn/parliament/georgios_fraggidis" showAs="ΓΕΩΡΓΙΟΣ ΦΡΑΓΓΙΔΗΣ"/>
        <TLCPerson eId="athanasios_mpouras" href="/ontology/person/akn/parliament/athanasios_mpouras" showAs="Αθανάσιος Μπούρας"/>
        <TLCPerson eId="euaggelia_liakouli" href="/ontology/person/akn/parliament/euaggelia_liakouli" showAs="ΕΥΑΓΓΕΛΙΑ ΛΙΑΚΟΥΛΗ"/>
        <TLCPerson eId="nikolaos_pappas" href="/ontology/person/akn/parliament/nikolaos_pappas" showAs="ΝΙΚΟΛΑΟΣ ΠΑΠΠΑΣ"/>
        <TLCPerson eId="makarios_lazaridis" href="/ontology/person/akn/parliament/makarios_lazaridis" showAs="ΜΑΚΑΡΙΟΣ ΛΑΖΑΡΙΔΗΣ"/>
        <TLCPerson eId="alexandros_flampouraris" href="/ontology/person/akn/parliament/alexandros_flampouraris" showAs="ΑΛΕΞΑΝΔΡΟΣ ΦΛΑΜΠΟΥΡΑΡΗΣ"/>
        <TLCPerson eId="maria-alexandra_kefala" href="/ontology/person/akn/parliament/maria-alexandra_kefala" showAs="ΜΑΡΙΑ-ΑΛΕΞΑΝΔΡΑ ΚΕΦΑΛΑ"/>
        <TLCPerson eId="stefanos_gkikas" href="/ontology/person/akn/parliament/stefanos_gkikas" showAs="ΣΤΕΦΑΝΟΣ ΓΚΙΚΑΣ"/>
        <TLCPerson eId="andreas_poulas" href="/ontology/person/akn/parliament/andreas_poulas" showAs="ΑΝΔΡΕΑΣ ΠΟΥΛΑΣ"/>
        <TLCPerson eId="athanasios_pleuris" href="/ontology/person/akn/parliament/athanasios_pleuris" showAs="ΑΘΑΝΑΣΙΟΣ ΠΛΕΥΡΗΣ"/>
        <TLCPerson eId="maximos_xarakopoulos" href="/ontology/person/akn/parliament/maximos_xarakopoulos" showAs="ΜΑΞΙΜΟΣ ΧΑΡΑΚΟΠΟΥΛΟΣ"/>
        <TLCPerson eId="athanasios_kabbadas" href="/ontology/person/akn/parliament/athanasios_kabbadas" showAs="ΑΘΑΝΑΣΙΟΣ ΚΑΒΒΑΔΑΣ"/>
        <TLCPerson eId="euaggelos_apostolou" href="/ontology/person/akn/parliament/euaggelos_apostolou" showAs="ΕΥΑΓΓΕΛΟΣ ΑΠΟΣΤΟΛΟΥ"/>
        <TLCPerson eId="alexandra_papariga" href="/ontology/person/akn/parliament/alexandra_papariga" showAs="ΑΛΕΞΑΝΔΡΑ ΠΑΠΑΡΗΓΑ"/>
        <TLCPerson eId="oloi_oi_bouleutes" href="/ontology/person/akn/parliament/oloi_oi_bouleutes" showAs="ΟΛΟΙ ΟΙ ΒΟΥΛΕΥΤΕΣ"/>
        <TLCPerson eId="marietta_giannakou" href="/ontology/person/akn/parliament/marietta_giannakou" showAs="ΜΑΡΙΕΤΤΑ ΓΙΑΝΝΑΚΟΥ"/>
        <TLCPerson eId="miltiadis_xrusomallis" href="/ontology/person/akn/parliament/miltiadis_xrusomallis" showAs="ΜΙΛΤΙΑΔΗΣ ΧΡΥΣΟΜΑΛΛΗΣ"/>
        <TLCPerson eId="georgios_lamproulis" href="/ontology/person/akn/parliament/georgios_lamproulis" showAs="Γεώργιος Λαμπρούλης"/>
        <TLCPerson eId="georgios_koumoutsakos" href="/ontology/person/akn/parliament/georgios_koumoutsakos" showAs="ΓΕΩΡΓΙΟΣ ΚΟΥΜΟΥΤΣΑΚΟΣ"/>
        <TLCPerson eId="foteini_pipili" href="/ontology/person/akn/parliament/foteini_pipili" showAs="ΦΩΤΕΙΝΗ ΠΙΠΙΛΗ"/>
        <TLCPerson eId="zetta_makri" href="/ontology/person/akn/parliament/zetta_makri" showAs="ΖΕΤΤΑ ΜΑΚΡΗ"/>
        <TLCPerson eId="anastasios_xatzibasileiou" href="/ontology/person/akn/parliament/anastasios_xatzibasileiou" showAs="ΑΝΑΣΤΑΣΙΟΣ ΧΑΤΖΗΒΑΣΙΛΕΙΟΥ"/>
        <TLCPerson eId="stauros_kalogiannis" href="/ontology/person/akn/parliament/stauros_kalogiannis" showAs="ΣΤΑΥΡΟΣ ΚΑΛΟΓΙΑΝΝΗΣ"/>
        <TLCPerson eId="dimitrios_konstantopoulos" href="/ontology/person/akn/parliament/dimitrios_konstantopoulos" showAs="ΔΗΜΗΤΡΙΟΣ ΚΩΝΣΤΑΝΤΟΠΟΥΛΟΣ"/>
        <TLCPerson eId="panagiotis_skouroliakos" href="/ontology/person/akn/parliament/panagiotis_skouroliakos" showAs="ΠΑΝΑΓΙΩΤΗΣ ΣΚΟΥΡΟΛΙΑΚΟΣ"/>
        <TLCPerson eId="xristos_giannoulis" href="/ontology/person/akn/parliament/xristos_giannoulis" showAs="ΧΡΗΣΤΟΣ ΓΙΑΝΝΟΥΛΗΣ"/>
        <TLCPerson eId="mariliza_xenogiannakopoulou" href="/ontology/person/akn/parliament/mariliza_xenogiannakopoulou" showAs="ΜΑΡΙΛΙΖΑ ΞΕΝΟΓΙΑΝΝΑΚΟΠΟΥΛΟΥ"/>
        <TLCPerson eId="nikitas_kaklamanis" href="/ontology/person/akn/parliament/nikitas_kaklamanis" showAs="Νικήτας Κακλαμάνης"/>
        <TLCPerson eId="xenofon_mparaliakos" href="/ontology/person/akn/parliament/xenofon_mparaliakos" showAs="ΞΕΝΟΦΩΝ ΜΠΑΡΑΛΙΑΚΟΣ"/>
        <TLCPerson eId="anastasios_dimosxakis" href="/ontology/person/akn/parliament/anastasios_dimosxakis" showAs="ΑΝΑΣΤΑΣΙΟΣ ΔΗΜΟΣΧΑΚΗΣ"/>
        <TLCPerson eId="panagiotis_theodorikakos" href="/ontology/person/akn/parliament/panagiotis_theodorikakos" showAs="ΠΑΝΑΓΙΩΤΗΣ ΘΕΟΔΩΡΙΚΑΚΟΣ"/>
        <TLCPerson eId="nikolaos_papathanasis" href="/ontology/person/akn/parliament/nikolaos_papathanasis" showAs="ΝΙΚΟΛΑΟΣ ΠΑΠΑΘΑΝΑΣΗΣ"/>
        <TLCPerson eId="sofia_sakorafa" href="/ontology/person/akn/parliament/sofia_sakorafa" showAs="ΣΟΦΙΑ ΣΑΚΟΡΑΦΑ"/>
        <TLCPerson eId="ioannis_broutsis" href="/ontology/person/akn/parliament/ioannis_broutsis" showAs="ΙΩΑΝΝΗΣ ΒΡΟΥΤΣΗΣ"/>
        <TLCPerson eId="theofilos_xanthopoulos" href="/ontology/person/akn/parliament/theofilos_xanthopoulos" showAs="ΘΕΟΦΙΛΟΣ ΞΑΝΘΟΠΟΥΛΟΣ"/>
        <TLCPerson eId="theano_fotiou" href="/ontology/person/akn/parliament/theano_fotiou" showAs="ΘΕΑΝΩ ΦΩΤΙΟΥ"/>
        <TLCPerson eId="xaroula_kafantari" href="/ontology/person/akn/parliament/xaroula_kafantari" showAs="ΧΑΡΟΥΛΑ ΚΑΦΑΝΤΑΡΗ"/>
        <TLCPerson eId="konstantinos_kuranakis" href="/ontology/person/akn/parliament/konstantinos_kuranakis" showAs="ΚΩΝΣΤΑΝΤΙΝΟΣ ΚΥΡΑΝΑΚΗΣ"/>
        <TLCPerson eId="panagiotis_skourletis" href="/ontology/person/akn/parliament/panagiotis_skourletis" showAs="ΠΑΝΑΓΙΩΤΗΣ ΣΚΟΥΡΛΕΤΗΣ"/>
        <TLCPerson eId="leonidas_stoltidis" href="/ontology/person/akn/parliament/leonidas_stoltidis" showAs="ΛΕΩΝΙΔΑΣ ΣΤΟΛΤΙΔΗΣ"/>
        <TLCPerson eId="eleni_soukouli-biliali" href="/ontology/person/akn/parliament/eleni_soukouli-biliali" showAs="ΕΛΕΝΗ ΣΟΥΚΟΥΛΗ-ΒΙΛΙΑΛΗ"/>
        <TLCPerson eId="ioannis_oikonomou" href="/ontology/person/akn/parliament/ioannis_oikonomou" showAs="ΙΩΑΝΝΗΣ ΟΙΚΟΝΟΜΟΥ"/>
        <TLCPerson eId="basileios_kegkeroglou" href="/ontology/person/akn/parliament/basileios_kegkeroglou" showAs="ΒΑΣΙΛΕΙΟΣ ΚΕΓΚΕΡΟΓΛΟΥ"/>
        <TLCPerson eId="polloi_bouleutes" href="/ontology/person/akn/parliament/polloi_bouleutes" showAs="ΠΟΛΛΟΙ ΒΟΥΛΕΥΤΕΣ"/>
        <TLCPerson eId="emmanouil_suntuxakis" href="/ontology/person/akn/parliament/emmanouil_suntuxakis" showAs="ΕΜΜΑΝΟΥΗΛ ΣΥΝΤΥΧΑΚΗΣ"/>
        <TLCPerson eId="athanasia_anagnostopoulou" href="/ontology/person/akn/parliament/athanasia_anagnostopoulou" showAs="ΑΘΑΝΑΣΙΑ ΑΝΑΓΝΩΣΤΟΠΟΥΛΟΥ"/>
        <TLCPerson eId="georgios_katrougkalos" href="/ontology/person/akn/parliament/georgios_katrougkalos" showAs="ΓΕΩΡΓΙΟΣ ΚΑΤΡΟΥΓΚΑΛΟΣ"/>
        <TLCPerson eId="ioannis_mpournous" href="/ontology/person/akn/parliament/ioannis_mpournous" showAs="ΙΩΑΝΝΗΣ ΜΠΟΥΡΝΟΥΣ"/>
        <TLCPerson eId="kuriakos_pierrakakis" href="/ontology/person/akn/parliament/kuriakos_pierrakakis" showAs="ΚΥΡΙΑΚΟΣ ΠΙΕΡΡΑΚΑΚΗΣ"/>
        <TLCPerson eId="dimitrios_markopoulos" href="/ontology/person/akn/parliament/dimitrios_markopoulos" showAs="ΔΗΜΗΤΡΙΟΣ ΜΑΡΚΟΠΟΥΛΟΣ"/>
        <TLCPerson eId="georgios_stulios" href="/ontology/person/akn/parliament/georgios_stulios" showAs="ΓΕΩΡΓΙΟΣ ΣΤΥΛΙΟΣ"/>
        <TLCPerson eId="eleutherios_abramakis" href="/ontology/person/akn/parliament/eleutherios_abramakis" showAs="ΕΛΕΥΘΕΡΙΟΣ ΑΒΡΑΜΑΚΗΣ"/>
        <TLCPerson eId="konstantinos_mpogdanos" href="/ontology/person/akn/parliament/konstantinos_mpogdanos" showAs="ΚΩΝΣΤΑΝΤΙΝΟΣ ΜΠΟΓΔΑΝΟΣ"/>
        <TLCPerson eId="xristos_staikouras" href="/ontology/person/akn/parliament/xristos_staikouras" showAs="ΧΡΗΣΤΟΣ ΣΤΑΪΚΟΥΡΑΣ"/>
        <TLCPerson eId="eleutherios_oikonomou" href="/ontology/person/akn/parliament/eleutherios_oikonomou" showAs="ΕΛΕΥΘΕΡΙΟΣ ΟΙΚΟΝΟΜΟΥ"/>
        <TLCPerson eId="xristos_dermentzopoulos" href="/ontology/person/akn/parliament/xristos_dermentzopoulos" showAs="ΧΡΗΣΤΟΣ ΔΕΡΜΕΝΤΖΟΠΟΥΛΟΣ"/>
      </references>
    </meta>
    <preface>
      <container name="first_toc">
        <p>ΠΙΝΑΚΑΣ ΠΕΡΙΕΧΟΜΕΝΩΝ</p>
        <p>ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ</p>
        <p>ΙΗ΄ ΠΕΡΙΟΔΟΣ </p>
        <p>ΣΥΝΟΔΟΣ Β΄</p>
        <p>ΣΥΝΕΔΡΙΑΣΗ ΙΣΤ΄</p>
        <p>Σάββατο  24 Οκτωβρίου 2020</p>
      </container>
      <container name="subjects">
        <p>Α. ΕΙΔΙΚΑ ΘΕΜΑΤΑ </p>
        <p>1. Ειδική Ημερήσια Διάταξη: </p>
        <p>Συνέχιση της συζήτησης επί της προτάσεως δυσπιστίας κατά του Υπουργού Οικονομικών κ. Χρήστου Σταϊκούρα, που υπέβαλαν ο Αρχηγός της Αξιωματικής Αντιπολίτευσης και Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Προοδευτική Συμμαχία κ. Αλέξης Τσίπρας και ογδόντα πέντε Βουλευτές της Κοινοβουλευτικής του Ομάδας, σύμφωνα με τα άρθρα 84 του Συντάγματος και 142 του Κανονισμού της Βουλής, σελ.</p>
        <p>2. Επί διαδικαστικού θέματος, σελ.</p>
      </container>
      <container name="proedreuontes">
        <p>ΠΡΟΕΔΡΕΥΟΝΤΕΣ</p>
        <p>ΑΒΔΕΛΑΣ Α.</p>
        <p>ΑΘΑΝΑΣΙΟΥ Χ.</p>
        <p>ΒΙΤΣΑΣ Δ.</p>
        <p>ΚΑΚΛΑΜΑΝΗΣ Ν.</p>
        <p>ΛΑΜΠΡΟΥΛΗΣ Γ. ,σελ.</p>
        <p>ΜΠΟΥΡΑΣ Α.</p>
      </container>
      <container name="speakers">
        <p>Α. Επί της Ειδικής Ημερήσιας Διάταξης:</p>
        <p>ΑΒΡΑΜΑΚΗΣ Ε.</p>
        <p>ΑΛΕΞΙΑΔΗΣ Τ.</p>
        <p>ΑΛΕΞΟΠΟΥΛΟΥ Χ.</p>
        <p>ΑΜΥΡΑΣ Γ.</p>
        <p>ΑΝΑΓΝΩΣΤΟΠΟΥΛΟΥ Α.</p>
        <p>ΑΠΟΣΤΟΛΟΥ Ε.</p>
        <p>ΑΥΓΕΡΗ Θ.</p>
        <p>ΑΧΜΕΤ Ι.</p>
        <p>ΒΑΡΤΖΟΠΟΥΛΟΣ Δ.</p>
        <p>ΒΙΛΙΑΡΔΟΣ Β.</p>
        <p>ΒΟΥΤΣΗΣ Ν.</p>
        <p>ΒΡΟΥΤΣΗΣ Ι.</p>
        <p>ΒΡΥΖΙΔΟΥ Π.</p>
        <p>ΓΕΡΟΒΑΣΙΛΗ  Ό.</p>
        <p>ΓΕΩΡΓΙΑΔΗΣ Σ.</p>
        <p>ΓΙΑΝΝΑΚΟΠΟΥΛΟΥ Κ.</p>
        <p>ΓΙΑΝΝΑΚΟΥ Μ.</p>
        <p>ΓΙΑΝΝΟΥΛΗΣ Χ.</p>
        <p>ΓΚΙΚΑΣ Σ.</p>
        <p>ΓΚΙΟΚΑΣ Ι.</p>
        <p>ΓΚΙΟΥΛΕΚΑΣ Κ.</p>
        <p>ΓΡΗΓΟΡΙΑΔΗΣ Κ.</p>
        <p>ΔΕΛΗΣ Ι.</p>
        <p>ΔΕΡΜΕΝΤΖΟΠΟΥΛΟΣ Χ.</p>
        <p>ΔΗΜΟΣΧΑΚΗΣ Α.</p>
        <p>ΖΑΒΒΟΣ Γ.</p>
        <p>ΗΓΟΥΜΕΝΙΔΗΣ Ν.</p>
        <p>ΘΕΟΔΩΡΙΚΑΚΟΣ Π.</p>
        <p>ΘΕΟΧΑΡΗΣ Θ.</p>
        <p>ΚΑΒΒΑΔΑΣ Α.</p>
        <p>ΚΑΛΟΓΙΑΝΝΗΣ Σ.</p>
        <p>ΚΑΡΑΘΑΝΑΣΟΠΟΥΛΟΣ Ν.</p>
        <p>ΚΑΤΡΟΥΓΚΑΛΟΣ Γ.</p>
        <p>ΚΑΤΣΑΦΑΔΟΣ Κ.</p>
        <p>ΚΑΦΑΝΤΑΡΗ Χ.</p>
        <p>ΚΕΦΑΛΑ Μ.</p>
        <p>ΚΟΝΤΟΓΕΩΡΓΟΣ Κ.</p>
        <p>ΚΟΥΜΟΥΤΣΑΚΟΣ Γ.</p>
        <p>ΚΥΡΑΝΑΚΗΣ Κ.</p>
        <p>ΚΩΝΣΤΑΝΤΟΠΟΥΛΟΣ Δ.</p>
        <p>ΛΑΖΑΡΙΔΗΣ Μ.</p>
        <p>ΛΙΑΚΟΥΛΗ Ε.</p>
        <p>ΛΙΒΑΝΟΣ Σ.</p>
        <p>ΛΟΒΕΡΔΟΣ Α.</p>
        <p>ΜΑΚΡΗ Ζ.</p>
        <p>ΜΑΝΤΑΣ Π.</p>
        <p>ΜΑΝΩΛΑΚΟΥ Δ.</p>
        <p>ΜΑΡΙΝΟΣ Γ.</p>
        <p>ΜΑΡΚΟΠΟΥΛΟΣ Δ.</p>
        <p>ΜΗΤΑΡΑΚΗΣ Π.</p>
        <p>ΜΠΑΚΑΔΗΜΑ Φ.</p>
        <p>ΜΠΑΡΑΛΙΑΚΟΣ Ξ.</p>
        <p>ΜΠΑΡΚΑΣ Κ.</p>
        <p>ΜΠΟΓΔΑΝΟΣ Κ.</p>
        <p>ΜΠΟΥΓΑΣ Ι.</p>
        <p>ΜΠΟΥΡΝΟΥΣ Ι.</p>
        <p>ΜΠΟΥΤΣΙΚΑΚΗΣ Χ.</p>
        <p>ΝΙΚΟΛΑΚΟΠΟΥΛΟΣ Α.</p>
        <p>ΞΕΝΟΓΙΑΝΝΑΚΟΠΟΥΛΟΥ Μ.</p>
        <p>ΟΙΚΟΝΟΜΟΥ Ε.</p>
        <p>ΟΙΚΟΝΟΜΟΥ Ι.</p>
        <p>ΠΑΝΑΣ Α.</p>
        <p>ΠΑΠΑΘΑΝΑΣΗΣ Ν.</p>
        <p>ΠΑΠΑΡΗΓΑ Α.</p>
        <p>ΠΑΠΠΑΣ Ν.</p>
        <p>ΠΙΕΡΡΑΚΑΚΗΣ Κ.</p>
        <p>ΠΙΚΡΑΜΜΕΝΟΣ Π.</p>
        <p>ΠΙΠΙΛΗ Φ.</p>
        <p>ΠΝΕΥΜΑΤΙΚΟΣ Σ.</p>
        <p>ΠΟΥΛΑΣ Α.</p>
        <p>ΡΑΓΚΟΥΣΗΣ Ι.</p>
        <p>ΣΑΚΟΡΑΦΑ Σ.</p>
        <p>ΣΚΟΥΡΛΕΤΗΣ Π.</p>
        <p>ΣΚΟΥΡΟΛΙΑΚΟΣ Π.</p>
        <p>ΣΚΟΥΦΑ Ε.</p>
        <p>ΣΚΥΛΑΚΑΚΗΣ Θ.</p>
        <p>ΣΟΥΚΟΥΛΗ - ΒΙΛΙΑΛΗ Μ.</p>
        <p>ΣΤΑΪΚΟΥΡΑΣ Χ.</p>
        <p>ΣΤΟΛΤΙΔΗΣ Λ.</p>
        <p>ΣΤΥΛΙΟΣ Γ.</p>
        <p>ΣΥΝΤΥΧΑΚΗΣ Ε.</p>
        <p>ΤΣΑΚΑΛΩΤΟΣ Ε.</p>
        <p>ΤΣΙΑΡΑΣ Κ.</p>
        <p>ΤΣΙΓΚΡΗΣ  Ά.</p>
        <p>ΦΛΑΜΠΟΥΡΑΡΗΣ Α.</p>
        <p>ΦΟΡΤΩΜΑΣ Φ.</p>
        <p>ΦΡΑΓΓΙΔΗΣ Γ.</p>
        <p>ΦΩΤΙΟΥ Θ.</p>
        <p>ΧΑΡΑΚΟΠΟΥΛΟΣ Μ.</p>
        <p>ΧΑΡΙΤΣΗΣ Α.</p>
        <p>ΧΑΤΖΗΒΑΣΙΛΕΙΟΥ Α.</p>
        <p>ΧΑΤΖΗΔΑΚΗΣ Κ.</p>
        <p>ΧΡΥΣΟΜΑΛΛΗΣ Μ.</p>
        <p>ΧΡΥΣΟΧΟΪΔΗΣ Μ.</p>
        <p>Β. Επί διαδικαστικού θέματος:</p>
        <p>ΑΒΔΕΛΑΣ Α.</p>
        <p>ΑΘΑΝΑΣΙΟΥ Χ.</p>
        <p>ΑΛΕΞΙΑΔΗΣ Τ.</p>
        <p>ΒΙΤΣΑΣ Δ.</p>
        <p>ΒΡΟΥΤΣΗΣ Ι.</p>
        <p>ΓΚΙΟΥΛΕΚΑΣ Κ.</p>
        <p>ΔΡΙΤΣΑΣ Θ.</p>
        <p>ΚΑΚΛΑΜΑΝΗΣ Ν.</p>
        <p>ΚΕΓΚΕΡΟΓΛΟΥ Β.</p>
        <p>ΚΙΚΙΛΙΑΣ Β.</p>
        <p>ΛΑΜΠΡΟΥΛΗΣ Γ.</p>
        <p>ΛΙΒΑΝΟΣ Σ.</p>
        <p>ΛΟΒΕΡΔΟΣ Α.</p>
        <p>ΜΑΡΚΟΠΟΥΛΟΣ Δ.</p>
        <p>ΜΗΤΑΡΑΚΗΣ Π.</p>
        <p>ΜΠΟΓΔΑΝΟΣ Κ.</p>
        <p>ΜΠΟΥΓΑΣ Ι.</p>
        <p>ΜΠΟΥΡΑΣ Α.</p>
        <p>ΞΑΝΘΟΠΟΥΛΟΣ Θ.</p>
        <p>ΠΙΠΙΛΗ Φ.</p>
        <p>ΣΚΟΥΡΛΕΤΗΣ Π.</p>
        <p>ΤΣΙΑΡΑΣ Κ.</p>
        <p>ΦΟΡΤΩΜΑΣ Φ.</p>
        <p>ΠΑΡΕΜΒΑΣΕΙΣ:</p>
        <p>ΒΙΤΣΑΣ Δ.</p>
        <p>ΔΡΙΤΣΑΣ Θ.</p>
      </container>
      <container name="parliament_details">
        <p>ΠΡΑΚΤΙΚΑ ΒΟΥΛΗΣ</p>
        <p>ΙΗ΄ ΠΕΡΙΟΔΟΣ </p>
        <p>ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ</p>
        <p>ΣΥΝΟΔΟΣ Β΄</p>
        <p>ΣΥΝΕΔΡΙΑΣΗ ΙΣΤ΄</p>
        <p>Σάββατο 24 Οκτωβρίου 2020</p>
      </container>
    </preface>
    <debateBody>
      <debateSection name="opening">
        <p>Αθήνα, σήμερα στις 24 Οκτωβρίου 2020, ημέρα Σάββατο και ώρα 9.12΄, συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΝΙΚΗΤΑ ΚΑΚΛΑΜΑΝΗ.</p>
      </debateSection>
      <debateSection name="main_debate_section">
        <speech by="nikitas_kaklamanis" eId="debate_2020-10-24_speech_1">
          <from>Νικήτας Κακλαμάνης</from>
          <p>Κυρίες και κύριοι συνάδελφοι, αρχίζει η συνεδρίαση.</p>
          <p>Εισερχόμαστε στην</p>
          <p>ΕΙΔΙΚΗ ΗΜΕΡΗΣΙΑ ΔΙΑΤΑΞΗ</p>
          <p>Συνέχιση της συζήτησης επί της προτάσεως δυσπιστίας κατά του Υπουργού Οικονομικών κ. Χρήστου Σταϊκούρα, που υπέβαλαν ο Αρχηγός της Αξιωματικής Αντιπολίτευσης και Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Προοδευτική Συμμαχία κ. Αλέξης Τσίπρας και ογδόντα πέντε Βουλευτές της Κοινοβουλευτικής του Ομάδας, σύμφωνα με τα άρθρα 84 του Συντάγματος και 142 του Κανονισμού της Βουλής.</p>
          <p>Αγαπητοί συνάδελφοι, εισερχόμαστε στον κατάλογο των ομιλητών.</p>
          <p>Τον λόγο έχει ο κ. Περικλής Μαντάς, Βουλευτής Μεσσηνίας της Νέας Δημοκρατίας.</p>
        </speech>
        <speech by="periklis_mantas" eId="debate_2020-10-24_speech_2">
          <from>ΠΕΡΙΚΛΗΣ ΜΑΝΤΑΣ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι ας δούμε λίγο τι ισχύει σήμερα, αυτή την εποχή, αυτή τη στιγμή που μιλάμε, για τους συμπολίτες μας οι οποίοι έχουν οφειλές προς τις τράπεζες και το ελληνικό δημόσιο. Όσοι, λοιπόν, από τους συμπολίτες μας έχουν τις οφειλές, τις οποίες δεν μπορούν να αποπληρώσουν, είναι αντιμέτωποι μπροστά στις κατασχέσεις της περιουσίας τους. Επίσης, έχουν δεσμευμένους λογαριασμούς συνήθως από το δημόσιο, από την εφορία και από τα ασφαλιστικά ταμεία. Αδυνατούν να αποπληρώσουν τις οφειλές τους, με αποτέλεσμα να οδηγούνται όλοι σε διαδικασία εξπρές από τους πιστωτές, όσον αφορά τις κατασχέσεις της περιουσίας τους. Και εκεί, βεβαίως, δεν εξαιρείται ούτε η πρώτη κατοικία. Χάνουν δηλαδή, ό,τι έχουν και δεν έχουν και αν η περιουσία η οποία ρευστοποιείται αρκεί για να καλύψει τα χρέη, έχει καλώς. Αν δεν αρκεί, συνεχίζουν να χρωστούν, μην έχοντας τη δυνατότητα να προχωρήσουν τη ζωή τους μπροστά, μην έχοντας τη δυνατότητα να κάνουν κάτι καινούργιο για να μπορέσουν να αντεπεξέλθουν. Μπορούν να αποκτήσουν εισόδημα μετά; Και φυσικά μπορούν, αλλά δυστυχώς από τη στιγμή που τα χρέη τους δεν έχουν σβηστεί, οι πιστωτές συνεχίζουν να κάνουν απαιτητά τα υπόλοιπα που τους οφείλονται, με αποτέλεσμα να οδηγούνται σε μια διαδικασία μόνιμης χρεοκοπίας για όλη τους τη ζωή.</p>
          <p>Τι θα ισχύσει με τον νόμο που φέραμε στο Κοινοβούλιο και που αφορά τον Πτωχευτικό Κώδικα; Εστιάζετε όλοι στο κομμάτι της πτώχευσης και δεν αναφέρετε τη συγκεκριμένη διάταξη, που είναι και η πιο σημαντική του νομοσχεδίου. Για πρώτη φορά δίνεται η ευκαιρία σε όλους όσους χρωστούν, με έναν εξωδικαστικό μηχανισμό, να ρυθμίσουν τις οφειλές τους, το σύνολο των οφειλών τους στις τράπεζες, στο δημόσιο, στην εφορία, στα ασφαλιστικά ταμεία έως διακόσιες σαράντα δόσεις, δηλαδή έως είκοσι χρόνια. Όσοι ενταχθούν σε αυτό το πλαίσιο ρύθμισης σώζουν και την περιουσία τους, όχι μόνο την πρώτη κατοικία, ολόκληρη την περιουσία τους. Όσοι δεν μπορούν να ενταχθούν σε αυτό το πλαίσιο των διακοσίων σαράντα δόσεων, είναι ξεκάθαρο ότι έχουν ήδη πτωχεύσει και γι’ αυτούς ακριβώς τους συμπολίτες μας δίνεται η ευκαιρία εφόσον ρευστοποιήσουν την περιουσία τους, να μπορούν να σβηστούν τα χρέη τους σε μια διαδικασία εξπρές, από ένα έως τρία χρόνια, για να μπορέσουν να ξεκινήσουν ξανά τη ζωή τους.</p>
          <p>Πραγματικά αναρωτιέμαι τι είναι αυτό που σας έχει «χαλάσει» τόσο πολύ; Τι είναι αυτό που σας έχει κάνει να αντιδράτε τόσο πολύ; Δεν θέλουμε όλοι μια οριστική, βιώσιμη και ρεαλιστική λύση για τα χρέη σε κάθε οφειλέτη; Δεν το θέλουμε αυτό; Γιατί όμως, ο ΣΥΡΙΖΑ έκανε αυτή την πρόταση δυσπιστίας προς τον Υπουργό; Κατ’ αρχάς αντιλαμβάνομαι ότι ίσως ούτε και εσείς την πιστεύετε. Μόνο τέσσερις Βουλευτές της Αντιπολίτευσης βρίσκονται εδώ σήμερα, πρωί-πρωί, για να υποστηρίξουν την πρόταση δυσπιστίας. Φαίνεται σας χάλασε το Σαββατοκύριακο η συζήτηση, γιατί αλλιώς τα είχατε υπολογίσει. Είναι προφανές ότι το κάνατε για να βγείτε από την εσωστρέφεια, η οποία έχει αναπτυχθεί στα σπλάχνα του κόμματός σας. Το αντιλαμβάνομαι. Έχετε αδυναμία να αρθρώσετε ορθό πολιτικό λόγο, έχετε αδυναμία να μιλήσετε προς τους πολίτες και να σας ακούσουν, είστε σε πολιτικό αδιέξοδο. Το χειρότερο όμως, από όλα είναι ότι έχετε αποφασίσει να επιστρέψετε στην εποχή του «όχι σε όλα», του άκρατου λαϊκισμού, σε μια εποχή που δυστυχώς στοίχισε πολλά στην πατρίδα μας.</p>
          <p>Δύο μέρες τώρα, με τη συζήτηση του νομοσχεδίου, αλλά και με τη συζήτηση της πρότασης δυσπιστίας, μας κατηγορείτε ότι είμαστε με τους λίγους, με αυτούς που έχουν, με τις τράπεζες. Και αναρωτιέμαι, έναν χρόνο τώρα δεν έχετε παρακολουθήσει τίποτα; Όλα αυτά που ο Υπουργός Οικονομικών, μαζί με την Κυβέρνηση και το ελληνικό Κοινοβούλιο ψήφισε για τους πολίτες, για τη μεσαία τάξη, όπως η μείωση του εισαγωγικού συντελεστή φορολογίας στο 9% είναι για τους λίγους; Η αύξηση του αφορολόγητου είναι για τους λίγους; Η μείωση του ΕΝΦΙΑ κατά 22% είναι και αυτό για τους λίγους; Η μείωση της φορολογίας εισοδήματος στο 24% από το 28% είναι και αυτό για τους λίγους; Η μείωση των ασφαλιστικών εισφορών είναι για τους λίγους; Η αναστολή πληρωμής ΦΠΑ στην οικοδομή, η μείωση του ΦΠΑ σε είδη πρώτης ανάγκης και στην εστίαση και αυτά είναι για τους λίγους; Εσείς που δήθεν ήσασταν με τους πολλούς τι κάνατε τεσσεράμισι χρόνια; Φορολογήσατε τους πάντες και τα πάντα, αυξήσαμε τον ΦΠΑ σε όλα τα είδη και στην εστίαση κατά δέκα μονάδες, καταργήσαμε το ΕΚΑΣ στους συνταξιούχους, αυτούς που υποτίθεται ότι πονούσατε όλα αυτά τα χρόνια και βάλατε χαράτσι 27% σε ασφαλιστικές εισφορές, για να πνίξετε ό,τι πιο δημιουργικό, ό,τι πιο αναπτυξιακό κομμάτι της κοινωνίας μας υπήρχε.</p>
          <p>Η υποκρισία σας, λοιπόν, κυρίες και κύριοι του ΣΥΡΙΖΑ, ξεχειλίζει. Χτίσατε πολιτική καριέρα με τον λαϊκισμό και τα ψέματα. Και όταν μιλάω για λαϊκισμό, επιτρέψτε μου να σας δείξω τον κ. Τσίπρα, γιατί θεωρώ ότι είναι το μνημείο του λαϊκισμού στη χώρα μας, όταν διαδήλωνε έξω από τα διόδια υποστηρίζοντας το κίνημα «Δεν πληρώνω». Θα ερχόμαστε εδώ να σας το θυμίζουμε, κάθε φορά που υποκριτικά θα μιλάτε.</p>
          <p>Χτίσατε καριέρα και με τα ψέματα, γιατί λέτε ότι δεν ήσασταν εσείς που ψηφίσατε την άρση της πρώτης κατοικίας που παρ’ όλα αυτά, εσείς ήσασταν. Και ήσασταν εσείς που στέλνετε τα ΜΑΤ για να συλλάβουν τον πρώην σύντροφο σας, τον κ. Λαφαζάνη, όταν προσπαθούσε να διακόψει όλους τους πλειστηριασμούς που γίνονταν.</p>
          <p>Τα καταθέτω στα Πρακτικά.</p>
        </speech>
        <scene>(Στο σημείο αυτό ο Βουλευτής κ. Περικλής Μαντάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</scene>
        <speech by="nikitas_kaklamanis" eId="debate_2020-10-24_speech_3">
          <from>Νικήτας Κακλαμάνης</from>
          <p>Κι εγώ σας ευχαριστώ.</p>
          <p>Τον λόγο έχει ο Βουλευτής του ΣΥΡΙΖΑ ο κ. Ελευθέριος Αβραμάκης.</p>
        </speech>
        <speech by="eleutherios_abramakis" eId="debate_2020-10-24_speech_4">
          <from>ΕΛΕΥΘΕΡΙΟΣ ΑΒΡΑΜΑΚΗΣ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, ανεβαίνω στο Βήμα της Βουλής και απευθύνομαι στον ελληνικό λαό. Απευθύνομαι σε αυτόν. Απευθύνομαι στον συνταξιούχο. Απευθύνομαι στον μικρομεσαίο επιχειρηματία, στον ελεύθερο επαγγελματία, στον δημόσιο υπάλληλο, στον εργαζόμενο, τον μεροκαματιάρη, σε όλους ανεξαιρέτως, φυσικά πρόσωπα και νοικοκυριά. Απευθύνομαι στην κατεύθυνση να αφυπνίσω τις συνειδήσεις τους, να ενεργοποιήσω τα αντανακλαστικά τους και να κινητοποιήσω τις όποιες εσωτερικές δυνάμεις έχουν στα πλαίσια αντίστασης και αντίδρασης σε αυτό που έρχεται. Και αυτό που διακυβεύεται είναι η ίδια η ζωή του και η προοπτική του, είναι το σπίτι του και η περιουσία του.</p>
          <p>Κύριε Σταϊκούρα, ειλικρινά, νιώθετε περήφανος για το νομοσχέδιο που φέρνετε προς ψήφιση;</p>
        </speech>
        <speech by="xristos_staikouras" eId="debate_2020-10-24_speech_5">
          <from>ΧΡΗΣΤΟΣ ΣΤΑΪΚΟΥΡΑΣ</from>
          <p>Βεβαίως.</p>
        </speech>
        <speech by="eleutherios_abramakis" eId="debate_2020-10-24_speech_6">
          <from>ΕΛΕΥΘΕΡΙΟΣ ΑΒΡΑΜΑΚΗΣ</from>
          <p>Κύριοι της Κυβέρνησης και κύριε Μητσοτάκη, πραγματικά, μπορείτε να βλέπετε στα μάτια τον ελληνικό λαό χωρίς να χαμηλώνετε το βλέμμα και χωρίς να νιώθετε ίχνος ντροπής για το γεγονός ότι μέσα από διαδικασία fast track και εν μέσω πανδημίας φέρνετε ένα τέτοιο νομοσχέδιο, που στην ουσία εκποιεί το σύνολο της κινητής και ακίνητης περιουσίας του ελληνικού λαού, τον οποίο  οδηγείτε σε αναγκαστική πτώχευση, ρευστοποιώντας κινητή και ακίνητη περιουσία;</p>
          <p>Θεωρώ και πιστεύω ότι θα έπρεπε, αν μη τι άλλο, έχοντας όποιες αναστολές μπορείτε να έχετε, απέναντί τους να αναλάβετε την ευθύνη και να απολογηθείτε. Διότι το φέρνετε και κατηγορείτε εμάς εν μέσω πανδημίας ότι αντιπολιτευόμαστε σε αυτές τις συνθήκες την Κυβέρνηση. Εσείς φέρνετε αυτή την περίοδο της πανδημίας, της πολύπλευρης και πολυεπίπεδης κρίσης την οποία ζει η χώρα -μια τριπλή κρίση, όσον αφορά την αντιμετώπιση της υγειονομικής κρίσης και της πανδημίας του κορωνοϊού, όσον αφορά την οικονομική ύφεση, η οποία λαμβάνει χώρα απόρροια και της πανδημίας αλλά και των πολιτικών που εφαρμόζετε και πολύ περισσότερο στα εθνικά θέματα- ένα νομοσχέδιο που δεν τόλμησαν ακόμα και στα χρόνια του μνημονίου κυβερνήσεις, ανεξαιρέτως χρώματος και πολιτικής κατεύθυνσης, να φέρουν, όταν οι κυβερνήσεις εκείνα τα χρόνια πιέζονταν και εκβιάζονταν από την τρόικα.</p>
          <p>Εσείς το φέρνετε σήμερα σε αντιδιαστολή με αυτό που συμβαίνει και αυτό που ζούμε. Την ίδια στιγμή που εκποιείτε την περιουσία και ρευστοποιείτε οτιδήποτε κινητό και ακίνητο αφορά τον Έλληνα πολίτη, το νοικοκυριό, τα φυσικά πρόσωπα, τους μικρούς και μεσαίους επιχειρηματίες χαρίζετε εκατομμύρια ευρώ κουρεύοντας δάνεια επιχειρηματιών και εφοπλιστών.</p>
          <p>Είστε εσείς που φέρατε χαριστικές ρυθμίσεις αμνήστευσης των τραπεζιτών. Είστε εσείς που δημιουργείτε όλο αυτό το πλαίσιο, ώστε σήμερα ο Έλληνας πολίτης να ζει σε καθεστώς ανασφάλειας, σε μια εποχή που αντιμετωπίζουμε πραγματικά σοβαρά και μεγάλα προβλήματα.</p>
          <p>Νιώθετε την ανάγκη να φέρετε έναν νόμο που ακουμπά το νοικοκυριό, το φυσικό πρόσωπο, τον επιχειρηματία. Διότι έχουν μειωμένους τζίρους σήμερα οι μικρομεσαίες επιχειρήσεις. Και κατέστησε σαφές αυτό ο Πρόεδρος της ΓΣΕΒΕΕ, στα πλαίσια της διαβούλευσης και της ακρόασης των κοινωνικών και παραγωγικών φορέων, ότι το 81% των επιχειρήσεων σήμερα υπάγονται και μπορούν να μπουν στο Πτωχευτικό Δίκαιο, διότι έχουν σοβαρά θέματα λειτουργίας λόγω τζίρου.</p>
          <p>Τα φυσικά νοικοκυριά αγκομαχούν. Έχουν χαθεί λεφτά πραγματικά, μισθοί, εισοδήματα. Και εσείς έρχεστε και τους καλείτε σε αυτή τη συγκυρία, μέσα σε ένα τέτοιο πλαίσιο ασφυκτικό, ώστε να μην μπορούν να αντεπεξέλθουν σε υποχρεώσεις στην ουσία και να τους οδηγείτε στην πτώχευση.</p>
          <p>Θεωρώ –και πιστεύω- ότι είναι λάθος η επιλογή και του χρόνου και του τρόπου με τον οποίο το φέρνετε.</p>
          <p>Όλοι κρινόμαστε. Θα κριθείτε για αυτή την επιλογή σας. Τη στιγμή που δεν δίνετε χρήματα στη δημόσια υγεία, που δεν κάνετε προσλήψεις υγειονομικού προσωπικού, γιατρών και νοσοκόμων, που στα σχολεία δεν κάνατε το αυτονόητο -δεν αυξήσαμε τον αριθμό των τάξεων, δεν κάνατε προσλήψεις αναπληρωτών, δεν μειώσατε τον αριθμό των μαθητών στα τμήματα- την ίδια στιγμή που στα μέσα μαζικής μεταφοράς γίνεται το αδιαχώρητο -δεν προχωρήσατε στην αγορά λεωφορείων και σε προσλήψεις οδηγών, για να μπορέσει, πραγματικά, αυτό το κύμα της πανδημίας να αντιμετωπιστεί σε αυτή τη δεύτερη φάση του που είναι πολύ οξυμένο- δεν αναλαμβάνετε τις ευθύνες σας.</p>
          <p>Δεν μπορείτε να δείχνετε συνέχεια με το δάχτυλο τον Έλληνα πολίτη. Δεν μπορείτε να στοχοποιείτε τον νέο. Δεν μπορείτε να λέτε ότι φταίνε πάντα οι άλλοι. Στην αντιμετώπιση της πρώτης φάσης της πανδημίας λέγατε ότι τα καταφέραμε. Και τα καταφέρατε βάσει της λαϊκής βούλησης και της υπευθυνότητας του ελληνικού λαού.</p>
          <p>Σήμερα, αποποιείστε τις ευθύνες σας. Για ποιον λόγο; Πρέπει να βγείτε και να πείτε στον κόσμο: «Ναι, μπορεί να κάναμε λάθος. Και κάναμε λάθη σε όλο αυτόν τον τρόπο διαχείρισης. Και σήμερα, ζούμε αυτά που ζούμε».</p>
          <p>Έρχεστε φέρνετε μια διάταξη, την ίδια στιγμή που τα ίδια τα υπερχρεωμένα κόμματα σας δεν μπαίνουν στη λογική του νόμου τον οποίο καταθέτετε. Για αυτούς υπάρχει άλλη αντιμετώπιση. Αυτό το μήνυμα θέλουμε να δώσουμε στην ελληνική κοινωνία; Αυτό θέλουμε να πούμε; Θέλουμε να πούμε ότι τα κόμματα μας, αν και υπερχρεωμένα, τα βάζουμε σε ρύθμιση ή δεν θα τα πληρώσουν ποτέ, όπως είπε ο κ. Γεωργιάδης, αλλά εσύ, Έλληνα πολίτη, εσύ, μικρομεσαία επιχείρηση, εσύ, φυσικό πρόσωπο και νοικοκυριό, θα αναγκαστείς να πας σε αναγκαστική πτώχευση;</p>
          <p>Θεωρώ –και πιστεύω- ότι δεν τιμούν κανέναν όλα αυτά. Αν θέλουμε να είμαστε αξιόπιστοι και αν θέλουμε πραγματικά να χτίσουμε μια εμπιστοσύνη σε αυτό το πολιτικό σύστημα και σε αυτό που υπηρετούμε από θέση ευθύνης πρέπει να είμαστε πιο υπεύθυνοι.</p>
          <p>Λάθη κάναμε όλοι. Τα αναγνωρίζουμε και εμείς. Μπορεί να μην πετύχαμε αυτά που λέτε. Πραγματικά, δεν σκίσαμε τα μνημόνια. Πραγματικά, όμως, προσπαθήσαμε. Βγάλαμε τη χώρα από τα μνημόνια. Πετύχαμε συγκεκριμένους στόχους. Αφήσαμε ένα μαξιλαράκι 37 δισεκατομμυρίων που σήμερα εσείς το χρησιμοποιείτε σε μια δύσκολη συγκυρία, ενώ το απαξιώνατε.</p>
          <p>Άρα, θέλω να πιστεύω ότι θα γίνουμε όλοι λίγο πιο υπεύθυνοι από όλη αυτή την ιστορία. Και θέλω να πιστεύω ότι θα καταλάβετε και θα σταθείτε στο ύψος των περιστάσεων, γιατί πραγματικά ο ελληνικός λαός δεν θα μας συγχωρέσει. Δεν θα συγχωρέσει κανέναν από εμάς σε όλη αυτή τη συγκυρία.</p>
          <p>Η πρώτη κατοικία είναι ιερό πράγμα για όλους. Αυτό οφείλετε να το αντιληφθείτε, κύριε Σταϊκούρα. Το κεραμίδι είναι μια σχέση που έχει ο Έλληνας πολίτης δεν διαπραγματεύεται. Για αυτό και πιστεύω ότι θα τα βρείτε μπροστά σας.</p>
          <p>Κλείνοντας, θα ήθελα να πω αυτό που είπε κάποτε ο Αβραάμ Λίνκολν και είναι πραγματικά, η πεμπτουσία της πολιτικής: «Μπορείτε να κοροϊδεύετε λίγους για πολύ καιρό. Μπορείτε να κοροϊδεύετε πολλούς για λίγο καιρό. Δεν μπορείτε να τους κοροϊδεύετε όλους και για πάντα».</p>
          <p>Να είστε σίγουροι ότι τα αδιέξοδα των πολιτικών σας θα φανούν πολύ σύντομα. Και παρ’ όλο που επιχαίρεστε για τη δημοσκοπική σας εικόνα, θεωρώ –και πιστεύω- ότι η πτώση σας θα είναι σύντομη και με κρότο.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="nikitas_kaklamanis" eId="debate_2020-10-24_speech_7">
          <from>Νικήτας Κακλαμάνης</from>
          <p>Η Βουλευτής της Νέας Δημοκρατίας κ. Ζωή - Ζέττα Μακρή έχει τον λόγο.</p>
        </speech>
        <speech by="zetta_makri" eId="debate_2020-10-24_speech_8">
          <from>ΖΕΤΤΑ ΜΑΚΡΗ</from>
          <p>Σας ευχαριστώ πολύ, κύριε Πρόεδρε.</p>
          <p>Κύριε συνάδελφε, σε εσάς που ξεκινήσατε πολύ μαχητικά και καταλήξατε απολογητικά, θα σας πω ότι, ναι, θα κοιτάξω τον κόσμο στα μάτια και θα καταψηφίσω την πρόταση μομφής και θα υπερψηφίσω το νομοσχέδιο του κ. Σταϊκούρα, της Κυβέρνησής μας.</p>
          <p>Κύριε Πρόεδρε, κύριοι Υπουργοί, κυρίες και κύριοι συνάδελφοι, δεκαέξι μήνες βρίσκεται η Νέα Δημοκρατία στην Κυβέρνηση και ο ΣΥΡΙΖΑ στην Αντιπολίτευση, μετά από τις τέσσερις διαδοχικές εκλογικές του ήττες, τις περιφερειακές, τις δημοτικές, τις ευρωπαϊκές και τις εθνικές εκλογές.</p>
          <p>Ο Πρόεδρος της επανειλημμένα ηττημένης Αξιωματικής Αντιπολίτευσης επέλεξε για τους δικούς του ακατανόητους ή μάλλον ευνόητους πολιτικούς λόγους να διακόψει τη συζήτηση στην Ολομέλεια, καταθέτοντας πρόταση μομφής κατά του Υπουργού κ. Σταϊκούρα και λέγοντας το αμίμητο: «έτσι θα αναγκάσουμε να έρθει στο Κοινοβούλιο και ο κ. Μητσοτάκης που κρύβεται». Ο κ. Μητσοτάκης, που την ίδια ώρα απευθυνόταν με διάγγελμα στον ελληνικό λαό για την πανδημία, κατηγορήθηκε ότι κρύβεται από τον πολιτικό Αρχηγό που επί της πρωθυπουργικής του θητείας κατέγραψε το θλιβερό αρνητικό ρεκόρ της ανταπόκρισης σε κοινοβουλευτικές ερωτήσεις στο ποσοστό του 3,5%. Απάντησε σε έντεκα από τις τριακόσιες δεκαεννιά υποβληθείσες ερωτήσεις.</p>
          <p>Ο ΣΥΡΙΖΑ, κυρίες και κύριοι συνάδελφοι, εφαρμόζοντας την προσφιλή τακτική του, «όχι» σε όλα -είναι πάρα πολύ πρόσφατη και πολύ αποκαλυπτική η καταψήφιση της τροπολογίας για να αποζημιωθούν οι πληγέντες αγρότες του «Ιανού»- επέλεξε να καταθέσει πρόταση μομφής κατά Υπουργού της Κυβέρνησης, εμποδίζοντας την ολοκλήρωση της συζήτησης στην Ολομέλεια και ξεχειλώνοντας συνταγματικές και κοινοβουλευτικές πρόνοιες.</p>
          <p>Εν μέσω των οξυμμένων εθνικών θεμάτων, του συναγερμού για το δεύτερο κύμα του κορωνοϊού, της καθολικής ικανοποίησης για το αποτέλεσμα της δίκης της Χρυσής Αυγής, η Αξιωματική Αντιπολίτευση τερματίζει την κοινοβουλευτική πρακτική της, υιοθετώντας την εξαιρετική και όχι καθημερινή δυνατότητα της κατάθεσης πρότασης μομφής, για να αποφύγει την επί της ουσίας συζήτηση, σε ένα νομοσχέδιο που δίνει σε νοικοκυριά και επιχειρήσεις τη δυνατότητα να διευθετήσουν τις οφειλές τους στην εφορία, στα ασφαλιστικά ταμεία, στις τράπεζες, στους διαχειριστές των δανείων αλλά και στους ιδιώτες πιστωτές, σε ένα ολιστικό, παραγωγικό, ευαίσθητο, ισότιμο και καινοτόμο σχέδιο νόμου που απελευθερώνει τις παραγωγικές δυνάμεις της οικονομίας, καθώς αφαιρεί βάρη και οφειλές. Αντί να χαιρετίσει την προσπάθεια του οικονομικού επιτελείου να μην κρατάει πια το πρόβλημα της υπερχρέωσης κάτω από το χαλί, αντί να εκμεταλλευτεί την προφανή αγωνία των Υπουργών να βελτιώσουν τις ρυθμίσεις -μετά και τη συζήτηση στην αρμόδια κοινοβουλευτική επιτροπή, οι Υπουργοί της Κυβέρνησης κατέθεσαν εβδομήντα οκτώ βελτιώσεις- ο ΣΥΡΙΖΑ επιτίθεται σε κορυφαίο Υπουργό, τον Υπουργό Οικονομικών, ξεχνώντας ότι επί των ημερών του Υπουργός Οικονομικών ήταν ο κ. Βαρουφάκης και πολιτική τους οι αυταπάτες.</p>
          <p>Ενάμιση χρόνο μετά την εκλογική νίκη της Νέας Δημοκρατίας, που απολαμβάνει διευρυμένη -μεγαλύτερη από την προεκλογική- αποδοχή, με το σύνολο, σχεδόν, των δημοσκοπήσεων να διαπιστώνουν ότι και το 1/3 των ψηφοφόρων του ΣΥΡΙΖΑ τη στηρίζουν, η Αξιωματική Αντιπολίτευση θυμήθηκε τα ανέμελα χρόνια της πολιτικής νιότης της το 2012 - 2014. Όπως τότε, έτσι και τώρα, η έλλειψη στρατηγικής την οδηγεί σε επαναστατική γυμναστική, η έλλειψη προτάσεων σε στείρα αντιπολίτευση, η εσωστρέφειά της σε αγνόηση των προβλημάτων.</p>
          <p>Κατηγορεί το Υπουργείο Οικονομικών η παρέα που κουρέλιασε τη σημαία με σύνθημα «κανένα σπίτι σε χέρια τραπεζίτη», που οδήγησε σε ηλεκτρονικούς πλειστηριασμούς, τους οποίους ο κ. Τσακαλώτος χαρακτήριζε σημαντικούς, όχι μόνο για να έχουμε καλές τράπεζες αλλά και για αναπτυξιακούς και κοινωνικούς λόγους, με τον κ. Τζανακόπουλο και άλλα επιφανή στελέχη να παίρνουν τη σκυτάλη και να μας τονίζουν τότε την ανάγκη για τη βέλτιστη λειτουργία του τραπεζικού συστήματος και τις διαφανείς διαδικασίες των ηλεκτρονικών πλειστηριασμών, που ήταν υπό τον απόλυτο έλεγχο της Κυβέρνησης και του κράτους.</p>
          <p>Και είναι, φαντάζομαι, στενόχωρο να θυμίσουμε ότι ο κ. Παναγιώτης Λαφαζάνης, οδηγήθηκε από την κυβέρνηση των παλιών του συντρόφων στη δικαιοσύνη, βαρυνόμενος με κατηγορίες για την παρεμπόδιση των πλειστηριασμών. Μας το θύμισε, όμως, ο ίδιος, δηλώνοντας επί λέξει και ρωτώντας «γιατί ως κυβέρνηση έστελνες Αλέξη, χωρίς έλεος, τα ΜΑΤ και το αμαρτωλό τμήμα προστασίας του κράτους και του δημοκρατικού πολιτεύματος να χτυπούν αδίστακτα και να μαγνητοσκοπούν παράνομα τους πρώην συντρόφους σου, που μάχονταν για να σώσουν πρώτες κατοικίες;». Και σημείωσε, επίσης, ότι ο αγώνας για την προστασία της πρώτης κατοικίας είχε μετατραπεί τότε σε ιδιώνυμο αδίκημα.</p>
          <p>Ο ΣΥΡΙΖΑ, αυτή τη φορά δεν θα τροφοδοτήσει τα πολιτικά ρεπορτάζ με ειδήσεις για κόντρα στο εσωτερικό του, μια και η παραγωγή πολιτικής έχει ανασταλεί μέχρι νεωτέρας. Ο ΣΥΡΙΖΑ που προσέλκυσε αλλά δεν αφομοίωσε στελέχη από άλλους χώρους, στελέχη συνηθισμένα να υπηρετούν την ατομική φιλοδοξία, κάνει σήμερα διεκπεραιωτική πολιτική παρέμβαση. Οι αντιπολιτευτικές δηλώσεις που γίνονται για κάθε ζήτημα, από τη διαχείριση των εθνικών θεμάτων και την αντιμετώπιση της πανδημίας, έως και τον νέο Πτωχευτικό Κώδικα, αποδεικνύουν αμηχανία, έλλειψη σοβαρών εναλλακτικών προτάσεων, απουσία στρατηγικής.</p>
          <p>Προφανώς, η άρθρωση αντιπολίτευσης στην Κυβέρνηση του Κυριάκου Μητσοτάκη δεν είναι εύκολη. Οι διεθνείς έπαινοι για τον νηφάλιο, φιλελεύθερο, μεταρρυθμιστή Πρωθυπουργό, του οποίου η καλή προετοιμασία, η δυναμική εκκίνηση και πορεία, οι συμβολικές και ουσιαστικές αλλαγές, μετέτρεψαν την Ελλάδα από χώρα σε κρίση σε χώρα -πρότυπο, είναι χαρακτηριστική.</p>
          <p>Όσα verbatim ανέφερα, δεν κάνουν τη ζωή του ΣΥΡΙΖΑ ευχάριστη. Δυσκολεύουν τον επαναπροσδιορισμό της πολιτικής του, διατηρούν στη μνήμη των πολιτών τη λαϊκίστικη ρητορική και την αποτυχημένη πολιτική του. Δεν επιτρέπουν να ξεχαστεί η δική του κυβερνητική εμπειρία.</p>
          <p>Η πρόταση μομφής δεν κρύβει, κυρίες και κύριοι συνάδελφοι, τα δίπολα και τις αντιπαραθέσεις στο εσωτερικό της Αξιωματικής Αντιπολίτευσης του ΣΥΡΙΖΑ, της φορομπηχτικής λαγνείας, της αυταπάτης, της κωλοτούμπας, της άγριας, αλλά αστήριχτης, πολιτικής κερδοσκοπίας. Ευτυχώς, η κοινοβουλευτική διαδικασία μας επιτρέπει να την καταψηφίσουμε, αποδοκιμάζοντας έντονα τέτοιες παρελκυστικές τακτικές.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="nikitas_kaklamanis" eId="debate_2020-10-24_speech_9">
          <from>Νικήτας Κακλαμάνης</from>
          <p>Ο Βουλευτής του Κινήματος Αλλαγής κ. Ιλχάν Αχμέτ έχει τον λόγο.</p>
        </speech>
        <speech by="ilxan_axmet" eId="debate_2020-10-24_speech_10">
          <from>ΙΛΧΑΝ ΑΧΜΕΤ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, αντί να μιλήσω για την πρόταση δυσπιστίας, θα μιλήσω περί αριστείας. Γιατί η σημερινή Κυβέρνηση ήρθε στην εξουσία ως Κυβέρνηση των αρίστων. Ήρθε στην εξουσία, διατυμπανίζοντας πως έχει ένα συγκεκριμένο σχέδιο και λύσεις για τα μεγάλα προβλήματα της χώρας.</p>
          <p>Δεν το κρύβω, είμαι οπαδός της αριστείας για πολύ συγκεκριμένους, όμως, λόγους. Πρώτα απ’ όλα, γιατί στο δικό μου μυαλό οι άριστοι κρατούν τις υποσχέσεις τους. Όμως εσείς, μετά από δεκαέξι μήνες στην Κυβέρνηση, έχετε αποδείξει πως το σχέδιο που υποσχεθήκατε, τελικά δεν υπήρξε ποτέ. Γιατί μέχρι σήμερα δεν έχουμε δει τίποτε το ουσιαστικό για τα προβλήματα της οικονομίας, της εργασίας, της παιδείας και φυσικά της υγείας.</p>
          <p>Επιμένετε στο αφήγημα περί αριστείας, αγνοώντας όμως, τα στοιχεία και τους αριθμούς, αγνοώντας τη φτωχοποίηση της κοινωνίας. Μεταξύ Μαρτίου και Ιουνίου, εκατόν ενενήντα χιλιάδες άτομα βρέθηκαν εκτός εργασίας. Το 12% των εργαζομένων της χώρας λαμβάνει το πολύ 200 ευρώ τον μήνα και το 32% των μισθωτών αμείβεται με λιγότερο από τον βασικό μισθό.</p>
          <p>Είναι φανερό πως η υγειονομική κρίση αλλά και οι πολιτικές της Κυβέρνησης οδηγούν σε μία βίαιη εσωτερική υποτίμηση το εισόδημα των εργαζομένων. Σας τονίσαμε ως Κίνημα Αλλαγής από την αρχή αυτής της κρίσης, πως πρέπει να λάβετε σοβαρά μέτρα για τη στήριξη των ανέργων. Σας είπαμε πως πρέπει να ενισχύσετε την απασχόληση και σας κάναμε συγκεκριμένες προτάσεις. Μας αγνοήσατε.</p>
          <p>Στο δικό μου μυαλό οι άριστοι αναλαμβάνουν τις ευθύνες τους. Δεν κατηγορούν την κοινωνία για τις δικές τους ανεπάρκειες. Στο δικό μου μυαλό οι άριστοι αναγνωρίζουν με θάρρος τα έργα των προηγούμενων, δεν τα οικειοποιούνται. Στο δικό μου μυαλό οι άριστοι δεν κάνουν αυτά για τα οποία κατηγορούσαν τους αντιπάλους τους.</p>
          <p>Η δική σας, όμως, αριστεία μοιάζει με το ηθικό πλεονέκτημα του ΣΥΡΙΖΑ, ο οποίος σήμερα για λόγους μικροπολιτικής επιχειρεί να επαναφέρει στην κοινωνία την αδιέξοδη πόλωση, τα αφοριστικά ναι και όχι, προκειμένου να επιβιώσει, φυσικά, πολιτικά.</p>
          <p>Κυρίες και κύριοι συνάδελφοι, η Περιφέρεια Ανατολικής Μακεδονίας και Θράκης είχε, δυστυχώς, τη θλιβερή πρωτιά με το χαμηλότερο κατά κεφαλήν ΑΕΠ από όλες τις ελληνικές περιφέρειες. Σε μονάδες αγοραστικής δύναμης το 2017 έφτανε μόλις το 46% του ευρωπαϊκού μέσου όρου. Η Θράκη είναι το πιο φτωχό κομμάτι της περιφέρειας.</p>
          <p>Η Περιφέρεια Ανατολικής Μακεδονίας και Θράκης διαθέτει έναν σχεδόν διπλάσιο γεωργικό τομέα από ό,τι η χώρα, συνολικά 7,1% έναντι 3,7% και μια πολύ μεγαλύτερη δημόσια διοίκηση. Οι βιομηχανικές περιοχές της Θράκης είναι ισοπεδωμένες στην κυριολεξία από τα λουκέτα των τελευταίων δέκα χρόνων. Η περιφέρεια στηριζόμενη ιδιαίτερα στον αγροτικό τομέα και τη δημόσια διοίκηση -τομείς με χαμηλή προστιθέμενη αξία, βέβαια- δεν μπόρεσε να αναπτύξει δυναμική. Ο τουρισμός δεν βοήθησε.</p>
          <p>Εν όψει, όμως, της σύστασης της διακομματικής επιτροπής για την Θράκη κατέθεσα πρόσφατα στο οικονομικό επιτελείο της Κυβέρνησης μια σειρά από προτάσεις που είναι απολύτως αναγκαίες και ρεαλιστικές, για να σηματοδοτήσουν την έξοδο από το αναπτυξιακό της τέλμα. Όμως, πώς να είμαστε αισιόδοξοι για αυτή την προοπτική, όταν ακόμα και αποζημιώσεις νόμιμες και απολύτως τεκμηριωμένες από τις ίδιες τις αρμόδιες κρατικές υπηρεσίες ή από τους πληγέντες αγρότες, φτωχούς παραγωγούς της Θράκης, ιδίως καπνοπαραγωγούς, αρνείται να καταβάλλει αυτή εδώ η Κυβέρνηση; Μετά μιλά για αριστεία.</p>
          <p>Τόνισα πολλές φορές σε αυτή την Αίθουσα ότι η οικονομική ενίσχυση των τριάντα χιλιάδων παραγωγών σε μικρό και πολύ μικρό κλήρο στη Ροδόπη, στο κατά τεκμήριο ορεινές και μειονεκτικές, αποτελεί όρο επιβίωσης και μονόδρομο. Προς τούτο καταθέτω για τα Πρακτικά της Βουλής την πρόταση που κατέθεσα ήδη στη διακομματική επιτροπή για τη Θράκη για την ειδική ανά εκμετάλλευση ενίσχυση αγροτών σε ορεινές και μειονεκτικές περιοχές της χώρας. Δεν αφορά μόνο τη Ροδόπη, βέβαια, αλλά κατ’ εξοχήν πρέπει να αφορά την Ροδόπη.</p>
        </speech>
        <scene>(Στο σημείο αυτό ο Βουλευτής κ. Ιλχάν Αχμέτ καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</scene>
        <speech by="nikitas_kaklamanis" eId="debate_2020-10-24_speech_11">
          <from>Νικήτας Κακλαμάνης</from>
          <p>Ο κ. Χατζηβασιλείου Αναστάσιος, Βουλευτής της Νέας Δημοκρατίας, έχει τον λόγο.</p>
        </speech>
        <speech by="anastasios_xatzibasileiou" eId="debate_2020-10-24_speech_12">
          <from>ΑΝΑΣΤΑΣΙΟΣ ΧΑΤΖΗΒΑΣΙΛΕΙΟΥ</from>
          <p>Ευχαριστώ, κύριε Πρόεδρε.</p>
          <p>Ο ΣΥΡΙΖΑ από τη στιγμή που κατέλαβε τη θέση της Αντιπολίτευσης, αδυνατεί να αναπτύξει δυναμική εναλλακτικών λύσεων για την οικονομία, για την κοινωνία, για τον τόπο. Πολλές φορές έχει προσπαθήσει να θέσει την πολιτική ατζέντα, όμως μέχρι στιγμής δεν τα έχει καταφέρει. Συνήθως, ακολουθεί τις εξελίξεις. Και επειδή προφανώς το έχει αντιληφθεί, με την κατάθεση της πρότασης δυσπιστίας εναντίον του κ. Σταϊκούρα θέλει να αποδείξει στους ψηφοφόρους του ότι δήθεν αναλαμβάνει πολιτικές πρωτοβουλίες και ότι δήθεν διατηρεί το αποκλειστικό προνόμιο της κοινωνικής ευαισθησίας.</p>
          <p>Δυστυχώς, όμως, σήμερα η Αντιπολίτευση εργαλειοποιεί τη θεσμική διαδικασία της πρότασης μομφής, για να ξεχαστεί σιγά-σιγά η εσωκομματική ταραχή που προκλήθηκε τις τελευταίες εβδομάδες στον ΣΥΡΙΖΑ. Και το κάνετε τώρα, κύριοι συνάδελφοι, σε μια κρίσιμη στιγμή για τα εθνικά ζητήματα, σε μια στιγμή που προς τα έξω πρέπει να στείλουμε ένα μήνυμα εθνικής ενότητας, ένα μήνυμα εθνικής ευθύνης και ειδικά τώρα που το νέο κύμα της πανδημίας, δυστυχώς, έχει ενσκήψει στη χώρα.</p>
          <p>Να είμαστε, λοιπόν, ξεκάθαροι: Η Κυβέρνηση δεν φέρνει στα «μουλωχτά» κανένα απολύτως νομοσχέδιο. Τηρούνται όλες οι διαδικασίες οι νόμιμες. Προστατεύεται ο θεσμός του Κοινοβουλίου. Όταν έχει γίνει δημόσια διαβούλευση, έχουν γίνει παρατηρήσεις από όλους τους αρμόδιους φορείς, όταν οι επιτροπές έχουν συζητήσει αναλυτικά το νομοσχέδιο, πού είναι ακριβώς το πρόβλημα; Πού είναι η παρατυπία την οποία καταγγέλλετε από χθες;</p>
          <p>Κατηγορείτε τον κ. Σταϊκούρα και ουσιαστικά την Κυβέρνηση συνολικά για κακή οικονομική πολιτική. Σας θυμίζω, λοιπόν, το 2019 ο ΣΥΡΙΖΑ παρέδωσε την οικονομία με δημόσιο χρέος σχεδόν στο 180% του ΑΕΠ, δηλαδή στα ίδια επίπεδα που το παρέλαβε το 2015. Παραλάβετε την οικονομία με ανάπτυξη 0,7% και μέσα σε έναν μόλις χρόνο τη γυρίσατε σε ύφεση, τη στιγμή που στην Ευρωπαϊκή Ένωση οι ρυθμοί ανάπτυξης έτρεχαν με ρυθμό πάνω από 2% κατά μέσο όρο. Εσείς ήσασταν αυτοί που φτάσατε την οικονομία σε ασφυξία με διαπραγματεύσεις τύπου Βαρουφάκη και με τις ιδεοληψίες σας εναντίον των επενδύσεων. Δυστυχώς, τα θυμόμαστε και εμείς και ο ελληνικός λαός.</p>
          <p>Να θυμηθούμε, λοιπόν, και τα υπόλοιπα; Τη φτωχοποίηση της μεσαίας τάξης; Την υπερφορολόγηση; Τις ασφαλιστικές εισφορές που εκτινάχθηκαν; Τα 50 δισεκατομμύρια ιδιωτικού χρέους που έγινε επί των ημερών σας; Τους είκοσι έξι χιλιάδες ηλεκτρονικούς πλειστηριασμούς; Αυτή είναι η αληθινή πτώχευση των πολιτών. Αυτή είναι η αληθινή κοινωνική περιπέτεια που αναφέρετε τώρα στο κείμενό σας εναντίον του κ. Σταϊκούρα με την πρόταση δυσπιστίας.</p>
          <p>Κατηγορείτε, λοιπόν, τον Υπουργό και την Κυβέρνηση για αναλγησία. Όμως, αυτή η Κυβέρνηση έφερε μείωση φόρων, ΕΝΦΙΑ, ασφαλιστικών εισφορών, ΦΠΑ σε συγκεκριμένα είδη και επέκτεινε τις ηλεκτρονικές συναλλαγές για να παταχθεί η φοροδιαφυγή. Θα είχαμε και περαιτέρω μείωση φόρων, αν δεν είχε ενσκήψει η πανδημία του κορωνοϊού.</p>
          <p>Όμως, ακόμα και μπροστά σε αυτή την πρωτοφανή οικονομική κρίση η Κυβέρνηση Μητσοτάκη υπήρξε αποτελεσματική. Για την αντιμετώπιση της επιδημίας και των οικονομικών της επιπτώσεων το πακέτο μέτρων θα φτάσει τα 24 δισεκατομμύρια στο τέλος του χρόνου προς όφελος των νοικοκυριών, των εργαζομένων και των επιχειρήσεων. Το ΕΣΥ ενισχύθηκε με προσλήψεις και νέο σύγχρονο εξοπλισμό. Για παράδειγμα, τα κρεβάτια στις ΜΕΘ ήταν πεντακόσια πενήντα επτά, τώρα έφτασαν τα χίλια και στην αρχή του επόμενου έτους θα έχουμε χίλια διακόσια, δηλαδή θα φτάσουμε επιτέλους τον μέσο όρο της Ευρωπαϊκής Ένωσης.</p>
          <p>Κατηγορείτε σήμερα μία Κυβέρνηση που βγήκε με επιτυχία επτά φορές στις αγορές, αντλώντας 16 δισεκατομμύρια ευρώ. Κατηγορείτε μία Κυβέρνηση που πέτυχε το χαμηλότερο ιστορικά κόστος δανεισμού της χώρας, το 1,15%, μία Κυβέρνηση που ανέβασε τον δείκτη οικονομικού κλίματος στη χώρα στην υψηλότερη θέση την τελευταία εικοσαετία, μία Κυβέρνηση που συγκράτησε την ύφεση, λόγω κορωνοϊού, το πρώτο εξάμηνο του χρόνου χαμηλότερα από τον μέσο όρο της Ευρωζώνης. Δεν το λέμε εμείς αυτό. Το λένε τα στοιχεία της ΕΛΣΤΑΤ.</p>
          <p>Αγαπητοί συνάδελφοι του ΣΥΡΙΖΑ, καταθέτετε πρόταση μομφής με αφορμή ένα νομοσχέδιο που αντιμετωπίζει το υψηλό ιδιωτικό χρέος, ένα νομοσχέδιο που έχει αναπτυξιακό πρόσημο, που απαντά στο πάγιο αίτημα των πολιτών για προστασία της πρώτης κατοικίας, αυτή που καταργήσατε εσείς το 2019, και που λύνει συνολικά το πρόβλημα της υπερχρέωσης των νοικοκυριών με έναν νέο εξωδικαστικό μηχανισμό ρύθμισης χρεών, που φτάνει μέχρι και διακόσιες σαράντα δόσεις. Στρέφεστε εμμέσως εναντίον μιας σειράς διατάξεων που θέτουν τις βάσεις για τη ρύθμιση των χρεών των πραγματικά ευάλωτων κοινωνικών ομάδων, εκείνων που έχουν ανάγκη.</p>
          <p>Δίνουν μία δεύτερη ευκαιρία στον έντιμο οφειλέτη, μία ευκαιρία να συνεχίσει να εργάζεται χωρίς να χάσει την άδεια άσκησης επαγγέλματός του. Επιτρέπουν στον υπερχρεωμένο φορολογούμενο να απαλλαγεί κάποια στιγμή από τα χρέη του και να κάνει επιτέλους ένα νέο ξεκίνημα, μία καινούργια αρχή.</p>
          <p>Κυρίες και κύριοι συνάδελφοι, το νομοσχέδιο που προκάλεσε την πρόταση δυσπιστίας εναντίον του κ. Σταϊκούρα βοηθά τον οφειλέτη να ρυθμίσει τα χρέη του, να σώσει το βιός του, να αποκτήσει τη δυνατότητα για μία βιώσιμη λύση στις οφειλές του, ώστε να γλιτώσει από τη διαιώνισή τους.</p>
          <p>Ξέρουμε όλοι ότι το ισχύον θεσμικό πλαίσιο οδηγεί πολλά παιδιά στην αποποίηση κληρονομιάς μήπως και γλιτώσουν από τα χρέη των οικογενειών τους. Τώρα, λοιπόν, η δεύτερη ευκαιρία συνεπάγεται ένα πραγματικό, ένα νέο ξεκίνημα για όλους.</p>
          <p>Η πρόταση μομφής, λοιπόν, πέφτει στο κενό. Αποδεικνύεται για άλλη μία φορά ότι δεν έχετε σοβαρές εναλλακτικές προτάσεις. Γι’ αυτό και καταψηφίζουμε.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="anastasios_xatzibasileiou" eId="debate_2020-10-24_speech_13">
          <from>ΑΝΑΣΤΑΣΙΟΣ ΧΑΤΖΗΒΑΣΙΛΕΙΟΥ</from>
        </speech>
        <speech by="nikitas_kaklamanis" eId="debate_2020-10-24_speech_14">
          <from>Νικήτας Κακλαμάνης</from>
          <p>Τον λόγο έχει η συνάδελφος Βουλευτής Πιερίας από τον ΣΥΡΙΖΑ κ. Ελισσάβετ Σκούφα.</p>
        </speech>
        <speech by="elissabet_skoufa" eId="debate_2020-10-24_speech_15">
          <from>ΕΛΙΣΣΑΒΕΤ ΣΚΟΥΦΑ</from>
          <p>Ευχαριστώ, κύριε Πρόεδρε.</p>
          <p>Κύριε Σταϊκούρα, κύριε Υπουργέ των Οικονομικών της Ελλάδας, καταθέσαμε πρόταση δυσπιστίας ενάντια στο πρόσωπό σας. Ο λόγος είναι βασικός και προφανής. Είστε ο πρώτος Υπουργός Οικονομικών στη μεταπολιτευτική ιστορία της χώρας ο οποίος έχει το θάρρος και το θράσος –επιτρέψτε μου να πω- να βάζει φαρδιά-πλατιά την υπογραφή του κάτω από την άρση της προστασίας της πρώτης κατοικίας.</p>
          <p>Οφείλετε να ομολογήσετε, τουλάχιστον, ότι αποτύχατε στη διαπραγμάτευση με τους Ευρωπαίους εταίρους. Θέλω να πιστεύω ότι δεν επιδιώξατε εσκεμμένα να μπει για πρώτη φορά ρητά σε επίσημο κείμενο ανακοίνωσης του Eurogroup τον Δεκέμβρη του 2019 ότι κάθε υπερχρεωμένος οφειλέτης δεσμεύεται με το σύνολο της ακίνητης περιουσίας του και ότι ρητά δεσμεύεται η χώρα ότι θα ψηφίσει την άρση της προστασίας της πρώτης κατοικίας. Πρώτη φορά συνέβη αυτό και ρητά διατυπώθηκε τον Δεκέμβρη του 2019, πρώτη φορά επί υπουργίας δικής σας. Για να μην αναφερθώ στο κατάπτυστο κείμενο της ανακοίνωσης του Eurogroup του περασμένου Ιουνίου, το οποίο συνυπογράψατε, προκειμένου η χώρα να πάρει τα 748 εκατομμύρια ευρώ, όπου και πάλι αναφέρεται ρητά ότι αίρεται η προστασία της πρώτης κατοικίας.</p>
          <p>Θα καταθέσω το κείμενο στη γνήσια μορφή του στα αγγλικά.</p>
          <p>Καταθέτουμε, όμως, πρόταση δυσπιστίας και διότι έχετε αποτύχει συνολικά στην οικονομική σας πολιτική. Έχετε αποτύχει στη στήριξη του 81% των ελληνικών μικρομεσαίων επιχειρήσεων. Υπενθυμίζω ότι η ύφεση ξεκίνησε το τελευταίο τρίμηνο του 2019, όταν δεν υπήρχε κορωνοϊός. Και αν δεν είχε προηγηθεί η επιτυχής οικονομική πολιτική της κυβέρνησης του ΣΥΡΙΖΑ, η χρονιά του 2019 θα έκλεινε με αρκετά μεγάλη ύφεση. Η ύφεση, φυσικά, γιγαντώθηκε τους τρεις μήνες του lockdown την άνοιξη, σε σημείο να φτάσει στο ρεκόρ ύφεσης με 15,2% το δεύτερο τρίμηνο του 2020. Δεν το αναφέρει ο ΣΥΡΙΖΑ. Αυτό βρίσκεται στην επίσημη ιστοσελίδα της ΕΛΣΤΑΤ, προσβάσιμο στον κάθε πολίτη.</p>
          <p>Δεν ακούσατε όλο το καλοκαίρι τους τουριστικούς επιχειρηματίες, τους ιδιοκτήτες καταλυμάτων, τους ιδιοκτήτες μικρομεσαίων ξενοδοχειακών μονάδων, τους εστιάτορες, τους τουριστικούς πράκτορες των τουριστικών λεωφορείων, τους εργαζόμενους στα ξενοδοχεία και στην εστίαση, όταν σας έλεγαν ότι χρειάζονται ρευστότητα για να αντιμετωπίσουν την πλήρη κενότητα και το μάξιμουμ πληρότητας 25% που είχαν όλο το καλοκαίρι. Το μόνο που κάνατε είναι να χορηγήσετε δάνεια –δάνεια και πάλι δάνεια- όταν σας αφήσαμε 36 δισεκατομμύρια ευρώ μαξιλάρι με τις θυσίες του ελληνικού λαού και όταν επανειλημμένως σας καταθέταμε κοστολογημένες προτάσεις για την απαραίτητη ενίσχυση των μικρομεσαίων επιχειρήσεων με ρευστότητα, με μη επιστρεπτέα προκαταβολή και όταν η πρακτική στις άλλες χώρες-μέλη της Ευρωπαϊκής Ένωσης είναι ακριβώς οι ενέσεις ρευστότητας.</p>
          <p>Έρχομαι στο προκείμενο νομοσχέδιο. Για πρώτη φορά, επαναλαμβάνω, τίθεται ξεκάθαρα η άρση ενός βασικού δικαιώματος όλων των Ελλήνων, όλων των Ελληνίδων, όλων των κατοίκων και φορολογουμένων αυτής της χώρας. Χάνουν το σπίτι τους ρητά και ξεκάθαρα και, μάλιστα, μπαίνουν αναγκαστικά, όχι με δική τους αίτηση υπαγωγής, στον πτωχευτικό νόμο και ρευστοποιείται όλη η ακίνητη περιουσία τους, ακόμη και όταν έχουν μη εξυπηρετούμενο δάνειο πάνω από 30.000 ευρώ και δεν μπορούν για έξι μήνες να πληρώσουν το 40%.</p>
          <p>Όμως, δεν φθάνει μόνο αυτό. Τους αφαιρείτε για τρία χρόνια κάθε εισόδημα που μπορούν να έχουν και που ξεπερνά τα 611 ευρώ τον μήνα, μηνιαίως δηλαδή, ένα ποσό που βρίσκεται πολύ πιο κάτω από το ποσό του ακατάσχετου λογαριασμού.</p>
          <p>Πώς μπορεί, κύριε Υπουργέ, ένας πρώην νοικοκύρης με μία οικογένεια να ζήσει με 611 ευρώ τον μήνα, έχοντας χάσει το σπίτι του; Διότι ένα ακόμη σημείο που πρέπει να γνωρίζουν οι Έλληνες πολίτες είναι ότι όποιος έχει πάνω από 7.000 ευρώ ατομικό εισόδημα δεν έχει καμμία απολύτως προστασία, καμμία ενίσχυση από την ελληνική πολιτεία, την οποία στήριξε στα δύσκολα μνημονιακά χρόνια φορολογούμενος.</p>
          <p>Μας λέτε ότι στηρίζετε τους πλέον ευάλωτους πολίτες, δηλαδή όσους έχουν κάτω από 7.000 ευρώ.</p>
          <p>Πώς τους στηρίζετε, κύριε Υπουργέ, όταν ιδρύετε αμιγώς ιδιωτικό φορέα, ούτε καν νομικό πρόσωπο ιδιωτικού δικαίου, ώστε να έχει την εποπτεία το δημόσιο; Αμιγώς ιδιωτικός φορέας θα παίρνει τα σπίτια μας, τα οποία αν έχουμε κάτω από 7.000 ευρώ θα τα ενοικιάζουμε με ενοίκιο που θα επιβάλλει αυτός ο ιδιωτικός φορέας και, μάλιστα, με κυμαινόμενο επιτόκιο για δώδεκα ολόκληρα χρόνια. Αν δεν μπορούμε δε να πληρώσουμε για τρεις μήνες το ενοίκιο, το χάνουμε παντελώς. Μένουμε παντελώς ξεκρέμαστοι.</p>
          <p>Ποια είναι η δεύτερη ευκαιρία, κύριε Υπουργέ;</p>
        </speech>
        <speech by="nikitas_kaklamanis" eId="debate_2020-10-24_speech_16">
          <from>Νικήτας Κακλαμάνης</from>
          <p>Ολοκληρώστε, σας παρακαλώ, κυρία συνάδελφε.</p>
        </speech>
        <speech by="elissabet_skoufa" eId="debate_2020-10-24_speech_17">
          <from>ΕΛΙΣΣΑΒΕΤ ΣΚΟΥΦΑ</from>
          <p>Μάλιστα, κύριε Πρόεδρε. Ολοκληρώνω.</p>
          <p>Το τραγελαφικό δε, που με περισσό θράσος φέρνετε, είναι ότι μετά από αυτά τα δώδεκα χρόνια θα μπορεί –άκουσον-άκουσον- ο πρώην ιδιοκτήτης να αγοράσει το σπίτι του πάλι με τιμή ίση της εμπορικής αξίας που θα καθορίσει ο ιδιωτικός φορέας, χωρίς να συνυπολογίσετε ό,τι έχει πληρώσει στα χρόνια που εξυπηρετούνταν το ενοίκιο και χωρίς να υπολογίσετε τα ενοίκια αυτά για δώδεκα χρόνια.</p>
          <p>Κύριε Υπουργέ και συνολικά Κυβέρνηση της Νέας Δημοκρατίας, έχετε ένα βασικό πολιτικό σχέδιο, τον αφελληνισμό των επιχειρήσεων, τον ξαφνικό και βίαιο θάνατο όλων των μικρομεσαίων. Μία λύση μόνο υπάρχει, πάρτε πίσω το νομοσχέδιο, πηγαίνετε να το επαναδιαπραγματευτείτε με τους Ευρωπαίους εταίρους και γυρίστε πίσω μόνο με την προστασία της πρώτη κατοικίας.</p>
          <p>Ευχαριστώ.</p>
        </speech>
        <scene>(Στο σημείο αυτό η Βουλευτής κ. Ελισσάβετ Σκούφα καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</scene>
        <speech by="nikitas_kaklamanis" eId="debate_2020-10-24_speech_18">
          <from>Νικήτας Κακλαμάνης</from>
          <p>Θα μιλήσει τώρα ο συνάδελφος, Βουλευτής της Νέας Δημοκρατίας, κ. Κωνσταντίνος Κυρανάκης και εναλλάξ, ανά πέντε ή έξι Βουλευτές, θα μιλάει και ένας Υπουργός, γιατί σήμερα έχουμε αρκετούς Υπουργούς, που πρέπει να πάρουν τον λόγο. Έτσι, μετά τον κ. Κυρανάκη θα πάρει τον λόγο ο κ. Παπαθανάσης, σύμφωνα με τον κατάλογο που έχει δοθεί από τη Γραμματεία της Κυβέρνησης.</p>
          <p>Κύριε Κυρανάκη, έχετε τον λόγο.</p>
        </speech>
        <speech by="konstantinos_kuranakis" eId="debate_2020-10-24_speech_19">
          <from>ΚΩΝΣΤΑΝΤΙΝΟΣ ΚΥΡΑΝΑΚΗΣ</from>
          <p>Ευχαριστώ πολύ, κύριε Πρόεδρε.</p>
          <p>Είναι, πραγματικά, πολύ μεγάλη ειρωνεία να καταθέτει πρόταση μομφής προς τον Υπουργό Οικονομικών της Νέας Δημοκρατίας ο πολιτικός Αρχηγός που τότε, ως Πρωθυπουργός, επέλεξε για την αντίστοιχη θέση, για Υπουργό Οικονομικών, τον κ. Βαρουφάκη, τον Υπουργό Οκονομικών δηλαδή των capital controls, τον οποίον θυσίασε το καλοκαίρι εκείνο, το αξέχαστο, του 2015, επειδή του το ζήτησε ο κ. Σόιμπλε και η κ. Μέρκελ. Και τι του ζήτησε ως αντάλλαγμα; Τι του ζήτησε ως συνέχεια; Να θυσιάσει όχι μόνο τον κ. Βαρουφάκη, αλλά να πάρει πίσω ολόκληρο το πρόγραμμά του και να το αντικαταστήσει με ένα δικό της, με ένα νέο, εντελώς δικό της και δικό του, βέβαια, μνημόνιο, το οποίο εμπεριείχε πλειστηριασμούς και όλα αυτά τα οποία θυμόμαστε ότι έχετε ψηφίσει, ένα προς ένα.</p>
          <p>Ποιος θα υλοποιούσε αυτή τη νέα πολιτική; Ποιος θα υλοποιούσε αυτούς τους πλειστηριασμούς; Ο κ. Τσακαλώτος. Τον κ. Τσακαλώτο υπέδειξαν οι εταίροι, η τρόικα, οι Γερμανοί, για να μπορέσει να υλοποιήσει αυτή την πολιτική, την οποία δεχθήκατε, ψηφίσατε και υλοποιήσατε. Ο κατά δήλωσή του, δηλαδή, μαρξιστής κ. Τσακαλώτος, τον οποίον όλοι θυμόμαστε χαμογελαστό εκείνο το πρωί, στο Χρηματιστήριο της Νέας Υόρκης, να κηρύσσει την έναρξη αυτής πραγματικά «μαρξιστικής» διαδικασίας. Αυτοί είναι, λοιπόν, που καταθέτουν την πρόταση μομφής εναντίον του Χρήστου Σταϊκούρα.</p>
          <p>Πάμε να δούμε, λοιπόν, μια σύγκριση, μιας και άνοιξε η συζήτηση για τη σύγκριση των Υπουργών Οικονομικών. Οι δικοί σας Υπουργοί Οκονομικών, κύριοι του ΣΥΡΙΖΑ, αύξησαν τους φόρους, αύξησαν πολλούς και άδικους φόρους. Ο Χρήστος Σταϊκούρας, από τον Ιούλιο του 2019 μέχρι και σήμερα έχει φέρει στη Βουλή και έχουμε ψηφίσει πάνω από δέκα μειώσεις φόρων και φορολογικά κίνητρα.</p>
          <p>Οι δικοί σας Υπουργοί, όταν ανέλαβαν και με αυτά που έλεγαν εκείνες τις χρονιές, τα spreads είχαν φτάσει στον θεό, η χώρα δεν μπορούσε να δανειστεί για πάρα πολλά χρόνια. Και ακόμη κι όταν παρουσιάζατε ως πολύ μεγάλη επιτυχία τον δανεισμό της χώρας από τις αγορές, τα επιτόκια ήταν πάνω από τετραπλάσια από αυτό που πέτυχε η χώρα με την υπουργία του Χρήστου Σταϊκούρα και το 1,152%, που είναι ιστορικό ρεκόρ δανεισμού για το ελληνικό κρατικό ομόλογο.</p>
          <p>Οι δικοί σας Υπουργοί, σε μια περίοδο που η ανάπτυξη έτρεχε στην Ευρωζώνη και όλες σχεδόν οι χώρες αναπτύσσονταν. πέτυχαν μια πολύ μεγάλη ύφεση. Τώρα, που έχουμε μια παγκόσμια πανδημία και η Ευρωζώνη περνά αυτή την τεράστια κρίση, τι έχει πετύχει η Ελλάδα και τι έχει πετύχει ο Χρήστος Σταϊκούρας; Να έχουμε μικρότερη ύφεση από τον μέσο όρο της Ευρωζώνης.</p>
          <p>Οι δικοί σας Υπουργοί Οικονομικών ήθελαν, με τον έναν ή τον άλλον τρόπο, να κρατούν ομήρους αυτούς τους οποίους αυτούς οι οποίοι χρωστάνε. Ο Χρήστος Σταϊκούρας, φέρνει νομοσχέδιο το οποίο δίνει διακόσιες σαράντα δόσεις. Πότε ακούσαμε διακόσιες σαράντα δόσεις από εσάς, κύριοι του ΣΥΡΙΖΑ; Πότε φέρατε εσείς ένα τέτοιο μέτρο, το οποίο να μπορεί να δίνει μία δεύτερη ευκαιρία και να απελευθερώνει, όχι να κρατάει ως ομήρους αυτούς οι οποίοι χρωστάνε;</p>
          <p>Οι δικοί σας Υπουργοί Οκονομικών ήρθαν στην κυβέρνηση και πήραν τις θέσεις τους με μία προεκλογική δέσμευση: Κανένα σπίτι στα χέρια τραπεζίτη. Ο Χρήστος Σταϊκούρας, ήρθε στην Κυβέρνηση και πήρε τη θέση του Υπουργού Οικονομικών, υλοποιώντας μία προεκλογική δέσμευση. Αυτή είναι η διαφορά μας, κύριοι του ΣΥΡΙΖΑ, και γι’ αυτό στηρίζουμε τον Χρήστο Σταϊκούρα.</p>
          <p>Νομίζω ότι είναι πραγματικά εκπληκτικό αυτό το κόμμα του ΣΥΡΙΖΑ. Είναι υπέρ της επιχειρηματικότητας, αλλά κατά των επιχειρηματιών. Είναι υπέρ των επενδύσεων αλλά κατά των επενδυτών. Είναι υπέρ της τραπεζικής ρευστότητας, για την οποία τελευταία μιλάτε ολοένα και περισσότερο, αλλά κατά των τραπεζιτών που εγκρίνουν αυτή την τραπεζική ρευστότητα. Είστε υπέρ της ναυτιλίας, αλλά άκουσα και τον συνάδελφο λίγο πριν να είναι κατά, πολύ κατά των εφοπλιστών, αυτών των κακών ανθρώπων. Ζητάτε υψηλότερους μισθούς και χαϊδεύετε συνεχώς τους χαμηλόμισθους, αλλά όταν έρχεται μία επένδυση και όταν έρχεται μία επιχείρηση, η οποία μπορεί να δώσει πραγματικά υψηλότερους μισθούς, τότε εσείς κάνετε ό,τι μπορείτε για να τη διώξετε, ό,τι μπορείτε για να μην έρθει στην Ελλάδα, για να μην πάρει κανείς έναν υψηλότερο μισθό, για να είστε εσείς ο καλός «πατερούλης», ο οποίος σε αυτούς που χρωστάνε, και σε αυτούς που είναι όμηροι, και σε αυτούς που έχουν χαμηλούς μισθούς, και σε αυτούς που είναι άνεργοι μονίμως θα τάζετε ένα κρατικό επίδομα.</p>
          <p>Εμείς διαφέρουμε, κύριοι του ΣΥΡΙΖΑ, θέλουμε ο ικανός και αυτός που προσπαθεί να αμείβεται και αυτός που είναι πιο ικανός και αυτός προσπαθεί περισσότερο να αμείβεται περισσότερο. Κι αυτός ο οποίος για κάποιον λόγο βρήκε μια δυσκολία στη ζωή και βρήκε τα βρήκε σκούρα, μπορεί και χωρίς να φταίει, θέλουμε να έχει μία δεύτερη ευκαιρία, να μπορέσει να αποπληρώσει το χρέος του σε βάθος είκοσι ετών και να μπορέσει έτσι να κάνει ένα νέο ξεκίνημα. Ακόμα και μία από τις μεγαλύτερες επιχειρήσεις στον πλανήτη, η επιχείρηση της οποίας οι μισοί από εσάς έχετε τα κινητά σας και τα κρατάτε και διαβάζετε τις ειδήσεις, ήταν πολύ κοντά στην πτώχευση και μπόρεσε έτσι να κάνει ένα νέο ξεκίνημα και να φτάσει στην κορυφή.</p>
          <p>Εμείς, λοιπόν, αυτό ακριβώς θέλουμε. Δεν ερχόμαστε να ψηφίσουμε ένα μέτρο που δεν πιστεύουμε. Πιστεύουμε στη δεύτερη ευκαιρία. Πιστεύουμε ότι πρέπει ο κάθε άνθρωπος, το κάθε φυσικό πρόσωπο, η κάθε επιχείρηση, ο κάθε νοικοκύρης να έχει μια δεύτερη ευκαιρία στη ζωή του και γι’ αυτό στηρίζουμε και το νομοσχέδιο και τον Χρήστο Σταϊκούρα.</p>
          <p>Τελειώνω, κύριε Πρόεδρε, ενθυμούμενος μία ιστορική συνέντευξη Τύπου, τότε, κύριε Υπουργέ, που υπήρχε εκείνο το escrow account. Το θυμάστε; Και θυμάμαι όταν πήρε τον λόγο ο κ. Τσακαλώτος, μετά τον κ. Τσίπρα, να λέει «Τα οικονομικά του κ. Τσίπρα βελτιώνονται πιο γρήγορα από τα ελληνικά μου». Η συνέντευξη αυτή κατέληξε με την ανακοίνωση ενός escrow account, ο οποίος τελικά ήταν εντελώς ανύπαρκτος. Έτσι όπως το πάτε, κύριοι του ΣΥΡΙΖΑ, ανύπαρκτοι θα είστε και εσείς!</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xristos_staikouras" eId="debate_2020-10-24_speech_20">
          <from>ΧΡΗΣΤΟΣ ΣΤΑΪΚΟΥΡΑΣ</from>
          <p>Κύριε Πρόεδρε, μπορώ να έχω τον λόγο για να δώσω μια απάντηση;</p>
        </speech>
        <speech by="nikitas_kaklamanis" eId="debate_2020-10-24_speech_21">
          <from>Νικήτας Κακλαμάνης</from>
          <p>Ναι, προσέξτε όμως, θα σας δώσω τον λόγο για δύο λεπτά, αλλά επειδή θα γίνονται συνεχώς αναφορές στο όνομά σας, κάθε φορά που θα γίνεται αναφορά δεν θα ζητάτε τον λόγο για δύο λεπτά, γιατί πρέπει να μιλήσουν και οι Βουλευτές.</p>
        </speech>
        <speech by="xristos_staikouras" eId="debate_2020-10-24_speech_22">
          <from>ΧΡΗΣΤΟΣ ΣΤΑΪΚΟΥΡΑΣ</from>
          <p>Ευχαριστώ πολύ, κύριε Πρόεδρε.</p>
          <p>Δεσμεύομαι ότι δεν θα παρέμβω άλλη φορά. Ούτως ή άλλως δεν το έκανα και χθες. Μια δεύτερη τοποθέτηση θα κάνω, αύριο το βράδυ, μετά τον Αρχηγό της Αξιωματικής Αντιπολίτευσης. Όμως, ακούστηκε τουλάχιστον μία αστοχία και κατατέθηκε κάτι στα Πρακτικά, που ελέχθη με τουλάχιστον εσφαλμένο τρόπο.</p>
          <p>Είπατε, κυρία συνάδελφε, ότι στο Eurogroup της 11ης Ιουνίου δεσμεύτηκα εγώ, στο Eurogroup, για την άρση της προστασίας πρώτης κατοικίας.</p>
          <p>Δεν το διαβάσατε σωστά. Λέει ότι το σχήμα το οποίο υπήρχε θα έληγε τέλος Ιουλίου του 2020. Τα έχετε μπερδέψει. Η προστασία της πρώτης κατοικίας δεν υφίσταται με οριζόντιο τρόπο -θα το επαναλάβω- από τον Φεβρουάριο του 2019. Στη συνέχεια ήρθε ο ΣΥΡΙΖΑ πράγματι και έκανε ένα σχήμα που στήριξε η τότε αξιωματική αντιπολίτευση, για να καλύψει μέχρι το τέλος του 2019 μόνο τους «κόκκινους» δανειολήπτες μέχρι το τέλος του 2018 με αυστηρά εισοδηματικά και περιουσιακά κριτήρια που κάλυπταν μέχρι ενενήντα χιλιάδες νοικοκυριά. Να σας το πω πολύ απλά. Αν κάποιος «κοκκίνησε» 1η Μαρτίου του 2019, δεν είχε καμμία προστασία. Για να το καταλάβετε διαφορετικά.</p>
          <p>Αυτό το στηρίξαμε και δώσαμε μάχη στο Eurogroup -είναι αλήθεια αυτό- ώστε αυτό το σχήμα να παραταθεί για τέσσερις μήνες και στη συνέχεια για άλλους τρεις μήνες. Την αρχική διάταξη των έξι μηνών που κάνατε εσείς, την προσθέσαμε εμείς και κάναμε άλλους επτά μήνες. Άρα, εδώ η δέσμευση είναι ότι θα τελειώσει το current scheme -το παρόν σχήμα, όχι η προστασία, το σχήμα- στο τέλος Ιουλίου. Και ήρθαμε μετά και κάναμε το πρόγραμμα «ΓΕΦΥΡΑ», το οποίο είναι πολύ πιο επιτυχημένο από το δικό τους πρόγραμμα. Αυτό για την αποκατάσταση της αλήθειας.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="nikitas_kaklamanis" eId="debate_2020-10-24_speech_23">
          <from>Νικήτας Κακλαμάνης</from>
          <p>Τον λόγο έχει ο Αναπληρωτής Υπουργός κ. Παπαθανάσης για δέκα λεπτά.</p>
        </speech>
        <speech by="nikolaos_papathanasis" eId="debate_2020-10-24_speech_24">
          <from>ΝΙΚΟΛΑΟΣ ΠΑΠΑΘΑΝΑΣΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι Βουλευτές, ενώ η Κυβέρνηση με την κοινωνία μάχεται απέναντι σε έναν αόρατο εχθρό, ενώ η Κυβέρνηση, η πολιτεία, η χώρα μας μάχεται με σύμμαχο το Διεθνές Δίκαιο απέναντι στην μονομερή προκλητική επιθετικότητα της Τουρκίας και ενώ αγωνιζόμαστε να στηρίξουμε την οικονομία με μέτρα που επιβραβεύονται από τη διεθνή οικονομική κοινότητα μέσω των ιστορικά χαμηλότερων επιτοκίων στις εκδόσεις των ομολόγων μας, αυτή ακριβώς τη στιγμή επιλέγει ο ΣΥΡΙΖΑ να καταθέσει πρόταση μομφής κατά του Υπουργού Οικονομικών κ. Σταϊκούρα, ενός Υπουργού που εκφράζει απόλυτα την κυβερνητική πολιτική και που με επιτυχία έχει μεταφράσει την πολιτική σε πράξεις.</p>
          <p>Η πρόταση, λοιπόν, είναι άκαιρη, είναι υποκριτική και προσπαθεί απλά να δημιουργήσει εντυπώσεις. Μας δίνεται όμως μια μεγάλη ευκαιρία να παρουσιάσουμε το μεταρρυθμιστικό έργο που εκτέλεσε αυτή η Κυβέρνηση, που λειτουργεί σε μια ενιαία και παραγωγική συχνότητα σε δεκαπέντε μήνες που έχει την ευθύνη διακυβέρνησης της χώρας. Έτσι, λοιπόν, μας δίνεται η ευκαιρία να αναφερθούμε περιληπτικά σε ένα τμήμα της δουλειάς που έχει γίνει και στο Υπουργείο Ανάπτυξης και Επενδύσεων.</p>
          <p>Η Κυβέρνηση του Κυριάκου Μητσοτάκη ξεκίνησε το έργο της αποφασισμένη να αλλάξει την Ελλάδα και να τη μετατρέψει σε μια χώρα αλληλεγγύης, κοινωνικής συνοχής, σύγχρονη και ελκυστική. Μια χώρα που βασίζεται στην εξωστρέφεια, την ψηφιακή τεχνολογία και την καινοτομία.</p>
          <p>Ο Υπουργός Ανάπτυξης και Επενδύσεων κ. Άδωνις Γεωργιάδης, οι συνάδελφοί μου όλοι στο Υπουργείο, το πολιτικό προσωπικό θέσαμε εξαρχής ως κεντρικό μας στόχο τη δημιουργία ενός περιβάλλοντος που στηρίζει την επιχειρηματικότητα. Σύσσωμη, λοιπόν, η πολιτική ηγεσία, σε απόλυτη συνεργασία, εργάζεται σκληρά ώστε να ανοιχτεί ένας φιλοεπενδυτικός ορίζοντας όπου τα επιχειρηματικά σχέδια μπορούν να έχουν αρχή, μέση και τέλος, δεν παραμένουν μακέτες.</p>
          <p>Με τον νόμο επενδύσεων στην Ελλάδα σηματοδοτήσαμε μια νέα σχέση εμπιστοσύνης μεταξύ κράτους και επενδυτικής κοινότητας. Δώσαμε μεγαλύτερη ευελιξία τόσο σε στρατηγικές επενδύσεις όσο και στη διαδικασία πιστοποίησης, ολοκλήρωσης και έναρξης της παραγωγικής λειτουργίας μιας επένδυσης. Διευκολύναμε τις επενδύσεις στα επιχειρηματικά πάρκα. Ανοίξαμε την αγορά και δώσαμε για πρώτη φορά το δικαίωμα και σε ιδιώτες να πιστοποιηθούν ως ελεγκτές.</p>
          <p>Με το Εθνικό Πρόγραμμα Ανάπτυξης δημιουργήσαμε ένα ολοκληρωμένο σύστημα για τον σχεδιασμό, την παρακολούθηση και τον έλεγχο των παρεμβάσεων που χρηματοδοτούνται από τους εθνικούς πόρους του Προγράμματος Δημοσίων Επενδύσεων. Συστήσαμε Ειδική Υπηρεσία Διαχείρισης και Εφαρμογής Τομέων Βιομηχανίας και Εμπορίου και Προστασίας Καταναλωτή. Έργο αυτής της υπηρεσίας είναι η υλοποίηση των στόχων της βιομηχανικής ανάτασης της χώρας και των στρατηγικών επιλογών του Υπουργείου. Για πρώτη φορά θέσαμε τη βιομηχανία στο επίκεντρο ως εθνικό αναπτυξιακό πυλώνα. Απλοποιήσαμε και εκσυγχρονίσαμε το θεσμικό πλαίσιο για τη σύσταση και λειτουργία των επιχειρήσεων. Διασυνδέσαμε το ΓΕΜΗ με τον ΕΦΚΑ, ενώ δώσαμε τη δυνατότητα σύστασης ανώνυμης εταιρείας με πρότυπο καταστατικό.</p>
          <p>Υπερδιπλασιάσαμε τους ελέγχους και αναδιαρθρώσαμε τον ελεγκτικό μηχανισμό με τη σύσταση διυπηρεσιακής μονάδας ελέγχου αγοράς και τον αποτελεσματικότερο έλεγχο της αγοράς σε όλα τα στάδια διακίνησης αγαθών και παροχής υπηρεσιών. Εκκινήσαμε τη διαδικασία ψηφιοποίησης των βιβλίων σημάτων και απλοποιήσαμε τη διαδικασία για την απονομή του δικαιώματος χρήσης του ελληνικού σήματος για τα προϊόντα ΠΟΠ και τα προϊόντα γεωγραφικής ένδειξης.</p>
          <p>Εκδώσαμε κανονισμό ασφαλείας και προδιαγραφών για τη λειτουργία και τους ελέγχους στον εξοπλισμό διαφόρων λούνα-παρκ κ.λπ.. Συστήσαμε την κυβερνητική επιτροπή εφοδιαστικής αλυσίδας για τη διαμόρφωση, εποπτεία και αναθεώρηση του στρατηγικού σχεδιασμού των δράσεων στον τομέα της εφοδιαστικής αλυσίδας. Συστήσαμε την Κυβερνητική Επιτροπή Βιομηχανίας για τη διαμόρφωση της εθνικής στρατηγικής της βιομηχανίας και την ανάκαμψη της μεταποιητικής δραστηριότητας.</p>
          <p>Σχεδιάζουμε και έχουμε έτοιμη την απλούστευση και τον εκσυγχρονισμό του Εταιρικού Δικαίου και την αναμόρφωση του νομοθετικού πλαισίου για τις δημόσιες συμβάσεις, δηλαδή την αναμόρφωση του ν. 4412. Σχεδιάζουμε το νέο ΕΣΠΑ 2021 - 2027 με τη συνολική ευρωπαϊκή ενίσχυση που μαζί με το Ταμείο Ανάκαμψης φτάνει στα 72 δισεκατομμύρια ευρώ, σύμφωνα με το σχέδιο Πισσαρίδη. Προσανατολιζόμαστε σε επενδύσεις στις υποδομές, τον ψηφιακό μετασχηματισμό, την «πράσινη» κυκλική οικονομία και την αναβάθμιση των δεξιοτήτων του ανθρώπινου δυναμικού.</p>
          <p>Κυρίες και κύριοι Βουλευτές, η υγειονομική κρίση ήρθε να αποδείξει ότι τα θεμέλια που οικοδομούμε είναι γερά. Πετύχαμε σε χρόνο ρεκόρ την ταχεία αδειοδότηση μονάδων που επέδειξαν ευελιξία και αναδιάρθρωσαν την παραγωγή τους σε είδη αυξημένης ανάγκης, όπως αντισηπτικά και μάσκες. Θωρακίσαμε τον Έλληνα καταναλωτή μέσω της πλατφόρμας «e-Kαταναλωτής», εξασφαλίζοντας διαφάνεια στις τιμές των προϊόντων και ανοικτά δεδομένα. Προσφέραμε χρηματοδοτικά εργαλεία στις επιχειρήσεις για την εξασφάλιση ρευστότητας και τη θωράκιση των θέσεων εργασίας. Ταμείο εγγυοδοσίας. Επιδότηση επιτοκίου υφιστάμενων επιχειρηματικών δανείων. Δάνεια με κεφάλαια κίνησης με επιδότηση επιτοκίου μέσω του «ΤΕΠΙΧ ΙΙ». Επιστρεπτέα προκαταβολή. Όλα τα χρηματοδοτικά εργαλεία ενεργοποιήθηκαν μέσω της αξιοποίησης των διαθέσιμων πόρων του ΕΣΠΑ. Προχωρήσαμε στην αναθεώρηση των επιχειρησιακών προγραμμάτων, ώστε να μπορέσουμε να τα εντάξουμε.</p>
          <p>Με σκληρή δουλειά και κατάλληλες παρεμβάσεις η Ελλάδα πλέον τείνει να μετατραπεί σε στρατηγικό επενδυτικό κόμβο. Οι προσπάθειές μας ήδη αποδίδουν καρπούς. Ξεμπλοκάραμε πολλές επενδύσεις που ήταν κολλημένες στα χαρτιά και δεν είναι μόνο το Ελληνικό. Προχωρήσαμε στην εφαρμογή σχεδίου εξυγίανσης των Ναυπηγείων Ελευσίνας, Σύρου αλλά και Σκαραμαγκά. Εγκρίναμε δεκατέσσερις στρατηγικές επενδύσεις συνολικής αξίας 1,8 δισεκατομμυρίων ευρώ, δεκατέσσερα έργα ΣΔΙΤ που έχουν ολοκληρωθεί και πλέον αποδίδονται στην κοινωνία, τριακόσια πενήντα οκτώ επιχειρηματικά σχέδια του αναπτυξιακού νόμου με ποσό ενίσχυσης άνω των πεντακοσίων εκατομμυρίων ευρώ.</p>
          <p>Πρόσφατα εγκρίθηκε η υπαγωγή δεκαπέντε περιφερειακών επιχειρησιακών κέντρων πολιτικής προστασίας μέσω ΣΔΙΤ, επένδυση ύψους 120 εκατομμυρίων ευρώ. Εκδώσαμε δύο προκηρύξεις του αναπτυξιακού νόμου και συνεχίζουμε έτσι ώστε να επιταχύνουμε τις εντάξεις και τις υπαγωγές των επενδυτικών σχεδίων στον επενδυτικό αναπτυξιακό νόμο. Φέρνουμε την Ελλάδα πιο κοντά στην ψηφιακή τεχνολογία με πολλές μεταρρυθμίσεις. Δεν είναι μόνο η «MICROSOFT», είναι πολλές εταιρείες ανώτατης τεχνολογίας που επιθυμούν να εγκατασταθούν στην Ελλάδα.</p>
          <p>Κυρίες και κύριοι Βουλευτές, το έργο της Κυβέρνησης αποτυπώνεται και στους ευρωπαϊκούς και διεθνείς δείκτες. Ως προς την απορρόφηση των πόρων του ΕΣΠΑ, η χώρα μας ανέβηκε μόνο σε έναν χρόνο από την 12η στην 8η θέση με προοπτική περαιτέρω βελτίωσης μέχρι το τέλος του 2020. Η ανταγωνιστική θέση της Ελλάδας για το 2020 παρουσίασε άνοδο κατά εννέα θέσεις και βρίσκεται στην 49η μεταξύ εξήντα τριών οικονομιών από την 58η που κατείχε το 2019. Στον δείκτη άμεσων ξένων επενδύσεων για το 2019 καταφέραμε να ανέβουμε κατά έξι θέσεις και βρεθήκαμε στην 29η θέση από την 35η το 2018, ενώ ουδέποτε στη δεκαετία 2009-2018 δεν είχαμε υπερβεί την 32η θέση. Ως προς την αξιοποίηση των ευρωπαϊκών πόρων για την αντιμετώπιση των συνεπειών της πανδημίας, βρεθήκαμε στην πρώτη θέση σε αριθμό ωφελούμενων από δράσεις ενίσχυσης κοινωνικής συνοχής.</p>
          <p>Κυρίες και κύριοι Βουλευτές, συνεχίζουμε τη δουλειά μας με πείσμα και αποφασιστικότητα. Ο Πρωθυπουργός Κυριάκος Μητσοτάκης έχει θέσει υψηλούς στόχους, δεν συμβιβάζεται με τη μετριότητα, δεν φοβάται, δεν κάμπτεται. Η εντολή του είναι να μεταρρυθμίσουμε, να πάμε ενάντια στη γραφειοκρατία, να μη σταθούμε σε λόγια αλλά σε πράξεις. Δουλεύουμε για το σήμερα και το αύριο της νεολαίας. Δεν σταματάμε σε ψευτοδιλήμματα της Αντιπολίτευσης, δεν σταματάμε μπροστά στο φόβο της ρήξης. Είμαστε αποφασισμένοι να δημιουργήσουμε μία Ελλάδα παράδειγμα στην Ευρώπη, όπως παράδειγμα ήταν εν μέσω της πανδημίας.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="nikitas_kaklamanis" eId="debate_2020-10-24_speech_25">
          <from>Νικήτας Κακλαμάνης</from>
          <p>Ωραία.</p>
          <p>Θα ακολουθήσουν οι συνάδελφοι κ. Συντυχάκης, η κ. Βιλιάλη, ο κ. Σκουρολιάκος, η κ. Μπακαδήμα και η κ. Γιαννάκου και θα πάρει μετά τον λόγο ο Υπουργός ο κ. Πιερρακάκης, μετά την κ. Γιαννάκου. Κάθε πέντε Βουλευτές θα μπαίνει ένας Υπουργός.</p>
          <p>Τον λόγο έχει, λοιπόν, ο κ. Συντυχάκης από το Κομμουνιστικό Κόμμα Ελλάδος.</p>
        </speech>
        <speech by="emmanouil_suntuxakis" eId="debate_2020-10-24_speech_26">
          <from>ΕΜΜΑΝΟΥΗΛ ΣΥΝΤΥΧΑΚΗΣ</from>
          <p>Ευχαριστώ, κύριε Πρόεδρε.</p>
          <p>Η πρόταση δυσπιστίας του ΣΥΡΙΖΑ προς τον Υπουργό Οικονομικών της Κυβέρνησης της Νέας Δημοκρατίας δεν είναι καθόλου τυχαία τη δοσμένη χρονική στιγμή. Δίνει τη βολική ευκαιρία και στους δύο να επιδοθούν σε ένα κακόγουστο σόου προκειμένου να καλύψουν ότι όλοι μαζί συμφωνούν και επαυξάνουν με την εφαρμογή της βαθιάς, ταξικής, απάνθρωπης πολιτικής, που ξεζουμίζει τον λαό και τα κέρδη του κεφαλαίου.</p>
          <p>Η Κυβέρνηση της Νέας Δημοκρατίας έχει πιάσει το νήμα από εκεί που το άφησε ο ΣΥΡΙΖΑ βομβαρδίζοντας με αμέτρητα αντιλαϊκά νομοσχέδια, στο επίκεντρο των οποίων βρίσκονται ο νέος Πτωχευτικός Κώδικας που δίνει το πράσινο φως στις τράπεζες και στα funds να ξεσπιτώνουν τον λαό, να βάζουν στο χέρι όλη την περιουσία του, να δεσμεύουν τα εισοδήματά του και να τον κάνουν δούλο των τραπεζών.</p>
          <p>Είναι στα σκαριά το νέο χτύπημα στο σταθερό ημερήσιο χρόνο εργασίας, η παραπέρα μείωση των ασφαλιστικών εισφορών των εργοδοτών, η παραπέρα ιδιωτικοποίηση της ασφάλισης, η δίωξη της συνδικαλιστικής δράσης με το νέο συνδικαλιστικό νόμο.</p>
          <p>Η Κυβέρνηση της Νέας Δημοκρατίας και ο ΣΥΡΙΖΑ, σε μοιρασμένους ρόλους δικομματικής εναλλαγής στην κυβερνητική εξουσία, όπως παλιότερα η Νέα Δημοκρατία και το ΠΑΣΟΚ, είναι σε απόλυτη συγχορδία. Έχουν δεσμευτεί απέναντι στα αφεντικά, την Ευρωπαϊκή Ένωση και τον ΟΟΣΑ να υπηρετήσουν την καπιταλιστική ανάπτυξη που προϋποθέτει τσάκισμα των εισοδημάτων, αρπαγή της λαϊκής κατοικίας, την καταστολή των λαϊκών και νεολαιίστικων κινητοποιήσεων βάζοντας στο γύψο λαϊκά, συνδικαλιστικά και κοινωνικά δικαιώματα.</p>
          <p>Για τις κυβερνήσεις και τα κόμματα του κεφαλαίου υπέρτατος νόμος είναι η εξυπηρέτηση της καπιταλιστικής κερδοφορίας, δηλαδή των συμφερόντων μιας ισχνής μειοψηφίας σε βάρος της μεγάλης κοινωνικής πλειοψηφίας. Ναι, και οι δυο σας είστε συνυπεύθυνοι για το έγκλημα που διαπράττετε σε βάρος της συντριπτικής πλειοψηφίας του λαού, μέσα από διαρκή μνημόνια και κόφτες, αντιλαϊκά μέτρα, ευρωπαϊκά εξάμηνα, για την ενίσχυση της ανταγωνιστικότητας και της κερδοφορίας των επιχειρηματικών ομίλων.</p>
          <p>Να, λοιπόν, γιατί το ΚΚΕ καταδικάζει και καταψηφίζει συνολικά την πολιτική της Κυβέρνησης της Νέας Δημοκρατίας σήμερα, του ΣΥΡΙΖΑ που κυβέρνησε τα προηγούμενα πέντε χρόνια και έστρωσε το χαλί στον αντιλαϊκό οδοστρωτήρα, στη Νέα Δημοκρατία, και σήμερα «βάζει πλάτη» για να λογαριαστεί μετά όπως λέει, καθώς και τα άλλα κόμματα που με τον ένα ή τον άλλο τρόπο συμμετείχαν, στήριξαν ή στηρίζουν αυτό το απεχθές έγκλημα, πιστοί σε μία Ευρωπαϊκή Ένωση ληστών σε βάρος της εργατικής τάξης, των φτωχών λαϊκών στρωμάτων.</p>
          <p>Αποδείχθηκε δυστυχώς, ότι όλοι σας αντιμετωπίζετε την υγεία και τη ζωή του λαού ως κόστος. Τα φτωχά λαϊκά στρώματα στις γειτονιές και στα χωριά πότε πνίγονται από τις πλημμύρες, πότε καίγονται από τις φωτιές, πότε καταστρέφονται σπίτια και περιουσίες.</p>
          <p>Αυτή η τραγική κατάσταση δεν μπορεί να αποδίδεται απλά στα έντονα καιρικά φαινόμενα. Είναι απόρροια της εγκληματικής πολιτικής όλων των κυβερνήσεων: Νέας Δημοκρατίας, ΣΥΡΙΖΑ, παλαιότερα του ΠΑΣΟΚ, που δεν φρόντισαν να σχεδιάσουν και να θωρακίσουν με σύγχρονα αντιπλημμυρικά, αντιπυρικά έργα και υποδομές τη χώρα, να οργανώσουν την πολιτική προστασία και όλες τις υπηρεσίες.</p>
          <p>Εξίσου μεγάλες είναι και οι ευθύνες περιφερειακών και δημοτικών αρχών, των στελεχών τους που συνέργησαν σε αυτές τις πολιτικές, και δεν έχουν σε πρώτη προτεραιότητα την προστασία του λαού, όπως έχει αποδειχθεί στη Μάντρα, στο Μάτι, στην Εύβοια, πρόσφατα στην Καρδίτσα και στα Ιόνια νησιά, προχθές στην Κρήτη, στη Χερσόνησο και στα Μάλια, στις πιο τοπ τουριστικές περιοχές, με τα τετράστερα και πεντάστερα ξενοδοχεία, αποδείχτηκε ότι δεν υπάρχει κανένα απολύτως σχέδιο, καμμιά προστασία, καμμιά πρόληψη. Είναι εντελώς ανύπαρκτη, επειδή ακριβώς προτεραιότητα του κράτους και όλων των κυβερνήσεων δεν ήταν ποτέ οι λαϊκές ανάγκες αλλά τα κέρδη του κεφαλαίου.</p>
          <p>Το ίδιο ακριβώς έργο ζούμε πότε με τον κορωνοϊό, πότε με τα εργατικά ατυχήματα, πότε με τις πλημμύρες και τις καταστροφές. Δυστυχώς, τα ίδια και χειρότερα θα έχουμε σε ένα ενδεχόμενο σεισμού γνωρίζοντας ότι η περιοχή μας είναι από τις πιο σεισμογενείς περιοχές του κόσμου. Και όμως, δεκαετίες ολόκληρες τα σχολικά κτήρια και άλλα δημόσια κτήρια, είναι ανέλεγκτα, έτοιμα να καταρρεύσουν στον πρώτο δυνατό σεισμό.</p>
          <p>Και ποιος ευθύνεται για την κακοδαιμονία; Για σας φυσικά, ο λαός και η νεολαία. Όλα ανάγονται στην ατομική ευθύνη. Ατομική ευθύνη, προστασία από την εξάπλωση του κορωνοϊού. Ατομική ευθύνη του εάν θα υπάρχει καθαρίστρια στο σχολείο. Ατομική ευθύνη αν ο γερανός τσακίσει το κεφάλι του εργάτη στη «ΛΑΡΚΟ». Ατομική ευθύνη που είσαι άνεργος και δεν μπορείς να συντάξεις ένα βιογραφικό ή την αίτηση στον ΟΑΕΔ. Ατομική ευθύνη εάν βρουν τραγικό θάνατο από πλημμύρες, πυρκαγιές και σεισμούς.</p>
          <p>Και όλα αυτά για να κρυφθεί ο πραγματικός ένοχος, να συγκαλυφθούν οι τεράστιες κρατικές ευθύνες και η εγκληματική πολιτική όλων των κυβερνήσεων και των κομμάτων του κεφαλαίου, των εκπροσώπων τους στην τοπική περιφερειακή διοίκηση, μια τοπική διοίκηση-επιχείρηση που φορτώνεται με νέα ευέλικτα, αντιλαϊκά εργαλεία, όπως τους νέους αναπτυξιακούς οργανισμούς, ανώνυμες εταιρείες, ώστε από καλύτερες θέσεις να τρέξουν τα επιχειρηματικά project στη διαχείριση απορριμμάτων, στην καθαριότητα, στο πράσινο, στον ηλεκτροφωτισμό, στις ανανεώσιμες πηγές ενέργειας, στα νερά, γι’ αυτό και υποβαθμίζεται ο ρόλος των δημοτικών και περιφερειακών συμβουλίων και ανάγονται δήμαρχοι και περιφερειάρχες σε μονάρχες.</p>
          <p>Διαλύετε νευραλγικές υπηρεσίες δόμησης και τεχνικών έργων και τις παραδίδετε στις ανώνυμες εταιρείες, στους αναπτυξιακούς οργανισμούς, μετατρέποντας τις κοινωνικές δομές σε ανταποδοτικές υπηρεσίες. Τσακίζονται εργασιακά δικαιώματα γενικεύοντας τις ευέλικτες εργασιακές σχέσεις, αντί να πάρετε μέτρα ενίσχυσης αυτών των υπηρεσιών και των δομών, αντί να παρθούν μέτρα που θα ανακουφίζουν μισθωτούς στον τουρισμό, στον επισιτισμό, στο εμπόριο, τους ανέργους, τους απολυμένους, τους αυτοαπασχολούμενους και ελεύθερους επαγγελματίες, τους φτωχούς αγρότες, τα άτομα με αναπηρία, τους καλλιτέχνες, που έχουν πληγεί από την πανδημία και τα περιοριστικά μέτρα της Κυβέρνησης.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="nikitas_kaklamanis" eId="debate_2020-10-24_speech_27">
          <from>Νικήτας Κακλαμάνης</from>
          <p>Τον λόγο έχει η συνάδελφος Βουλευτής της Νέας Δημοκρατίας, η κ. Μαρία - Ελένη Σούκουλη - Βιλιάλη.</p>
        </speech>
        <speech by="eleni_soukouli-biliali" eId="debate_2020-10-24_speech_28">
          <from>ΕΛΕΝΗ ΣΟΥΚΟΥΛΗ-ΒΙΛΙΑΛΗ</from>
          <p>Κυρίες και κύριοι συνάδελφοι, η πρόταση δυσπιστίας που κατέθεσαν ο Πρόεδρος και οι Βουλευτές της Αξιωματικής Αντιπολίτευσης εναντίον του Υπουργού Οικονομικών κ. Χρήστου Σταϊκούρα, δεν είναι τίποτα άλλο παρά μια απέλπιδα προσπάθεια διαφυγής του ΣΥΡΙΖΑ και του ίδιου του κ. Τσίπρα από την πολιτική απομόνωση που τους έχει τοποθετήσει η ελληνική κοινωνία.</p>
          <p>Δεν είναι τίποτα άλλο παραπάνω από μια απέλπιδα προσπάθεια διαφυγής από τις εσωτερικές τριβές της Αξιωματικής Αντιπολίτευσης που αδυνατεί να διαδραματίσει τον ρόλο που της έταξε ο ελληνικός λαός. Δεν είναι τίποτα άλλο παρά η συνέχεια μιας απέλπιδας προσπάθειας του ΣΥΡΙΖΑ και του κ. Τσίπρα να πολώσει και να διχάσει την πολιτική και κοινωνική ζωή του τόπου, ψάχνοντας πολιτικά πεδία όπου εκεί εφαρμόζεται το μοναδικό όπλο που ξέρει να χρησιμοποιεί καλύτερα, δηλαδή τον άκρατο λαϊκισμό.</p>
          <p>Μετά την κατακραυγή της ελληνικής κοινωνίας για το χυδαίο πρωτοσέλιδο της «ΑΥΓΗΣ», όπου προσπάθησε να διχάσει την ελληνική κοινωνία και δυστυχώς να καπηλευθεί την πιο ιστορική στιγμή της ελληνικής δημοκρατίας, συνεχίζουν ακάθεκτοι στο ίδιο μοτίβο πολιτικής πρακτικής. Αποφάσισαν να διαβούν τον δρόμο του ανέξοδου εντυπωσιασμού, αδιαφορώντας φυσικά για τη δύσκολη συγκυρία που περνά η χώρα εξαιτίας και της τουρκικής προκλητικότητας και της παγκόσμιας υγειονομικής κρίσης. Σας λένε κάτι αυτά που συμβαίνουν αυτόν τον καιρό, αγαπητοί συνάδελφοι ή η ιδεοληψία σας και το αίσθημα της αυτοσυντήρησής σας δεν σας αφήνει να τα δείτε;</p>
          <p>Σε αυτή τη δύσκολη συγκυρία δεν χωρά ούτε η ιδεοληψία ούτε η ιδιοτέλεια. Σ’ αυτή τη δύσκολη συγκυρία απαιτείται ομοψυχία, απαιτείται υπευθυνότητα, απαιτείται μετριοπάθεια και ψυχραιμία και αντί γι’ αυτά, παρακολουθούμε ένα θέατρο του παραλόγου με πρωταγωνιστές τον ΣΥΡΙΖΑ -και όχι μόνο- όπου τους βλέπουμε να φωνασκούν, να ωρύονται, να σκίζουν τα ιμάτιά τους για τις περιουσίες που θα χαθούν, για τους τραπεζίτες που θα ληστέψουν, για τους μικρομεσαίους που θα αφανιστούν, για τα μνημόνια που έρχονται.</p>
          <p>Και αναρωτιέται κανείς: Είναι δυνατόν ακόμα και σήμερα, ιδιαίτερα ο ΣΥΡΙΖΑ, να έχει τέτοιο πολιτικό θράσος που να νομίζει ότι ο ελληνικός λαός έχει μνήμη χρυσόψαρου; Είναι δυνατόν να μιλάνε αυτοί που κατήργησαν ουσιαστικά την προστασία της πρώτης κατοικίας, αυτοί που φορολόγησαν ανελέητα τους πάντες, αυτοί που παραχώρησαν για ενενήντα εννιά χρόνια την εθνική περιουσία στο υπερταμείο, αυτοί που προχώρησαν σε χιλιάδες πλειστηριασμούς την ίδια στιγμή που ούρλιαζαν «κανένα σπίτι στα χέρια τραπεζίτη», αυτοί που με την περίφημη διαπραγμάτευση κοκκίνησαν δάνεια και υπερχρέωσαν επιχειρήσεις, ενώ έγραφαν και πουλούσαν βιβλία περί σεισάχθειας και άλλων τέτοιων; Κι όμως φαίνεται ότι είναι δυνατόν, με τη μόνη διαφορά ότι πλέον δεν μπορούν να ξεγελάσουν κανέναν. Δεν μπορείτε να ξεπεράσετε κανέναν, αγαπητοί συνάδελφοι του ΣΥΡΙΖΑ.</p>
          <p>Η Κυβέρνηση, παρά τη δύσκολη συγκυρία, είναι απόλυτα δεσμευμένη να συνεχίσει με αμείωτο ρυθμό το μεταρρυθμιστικό της έργο. Δεν πρόκειται να κρύψει τα προβλήματα κάτω από το χαλί. Σκοπός της είναι να αντιμετωπίσει τα χρόνια και δομικά προβλήματα της ελληνικής οικονομίας και κοινωνίας. Και ναι, το ιδιωτικό χρέος αποτελεί πρόβλημα και πρέπει να λυθεί ολιστικά, έτσι ώστε να απελευθερωθούν οι παραγωγικές δυνάμεις του τόπου μας. Και αυτό πράττει το νομοθέτημα που ήταν η αφορμή να κάνετε την πρόταση δυσπιστίας.</p>
          <p>Όμως, πέρα από αυτό, η στόχευσή μας είναι κυρίως το πώς θα παράγουμε, αλλά και θα εισάγουμε νέο πλούτο, ώστε οι Ελληνίδες και οι Έλληνες να μη βρεθούν πάλι σε θέση αφερεγγυότητας. Και αν τελικά βρεθούν, να μπορούν να ανακάμψουν. Να υπάρχει τρόπος να ανακάμψουν. Δημιουργούμε σταθερά ένα φιλοεπενδυτικό περιβάλλον με ευνοϊκή φορολογική μεταχείριση για τις επιχειρήσεις, ώστε να έρθουν επενδύσεις και παράλληλα να δημιουργηθούν νέες ,ποιοτικές και καλά αμειβόμενες θέσεις εργασίας.</p>
          <p>Ξεκινήσαμε τις μεγάλες μεταρρυθμίσεις στον ψηφιακό μετασχηματισμό του κράτους, τη μεταστροφή της ελληνικής οικονομίας σε πράσινη οικονομία. Δημιουργήσαμε φιλοεπενδυτικό πλαίσιο για τις επενδύσεις στην τεχνολογική καινοτομία, ώστε όλα αυτά μαζί να μπορούν να κουμπώσουν στα χρήματα που έρχονται, και από το Ταμείο Ανάκαμψης και από το νέο ΕΣΠΑ, αλλά και από τα υπόλοιπα χρηματοδοτικά εργαλεία. Και να αλλάξουμε, επιτέλους, το παραγωγικό μοντέλο της χώρας. Αυτός είναι ο δρόμος που θα μας οδηγήσει από τον βαρύ χειμώνα της πανδημίας στην άνοιξη της ελληνικής οικονομίας. Με δουλειά, με πράξεις, όχι με εύκολα λόγια.</p>
          <p>Όμως εσείς επενδύετε στον διχασμό και στον άκρατο λαϊκισμό. Όσο το κάνετε αυτό, εμείς θα επενδύουμε στην κοινωνική εμπιστοσύνη στο εσωτερικό και στην αξιοπιστία μας στο εξωτερικό. Εμείς μαζί με τις Ελληνίδες και τους Έλληνες θα τα καταφέρουμε. Εσείς, παραφράζοντας τον Κώστα Βάρναλη, δειλοί, μοιραίοι και άβουλοι αντάμα, προσμένετε ίσως κάποιο θαύμα.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="nikitas_kaklamanis" eId="debate_2020-10-24_speech_29">
          <from>Νικήτας Κακλαμάνης</from>
          <p>Τον λόγο τώρα θα πάρει ο συνάδελφος από τον ΣΥΡΙΖΑ, ο κ. Παναγιώτης Σκουρολιάκος.</p>
        </speech>
        <speech by="panagiotis_skouroliakos" eId="debate_2020-10-24_speech_30">
          <from>ΠΑΝΑΓΙΩΤΗΣ ΣΚΟΥΡΟΛΙΑΚΟΣ</from>
          <p>Ευχαριστώ, κύριε Πρόεδρε.</p>
          <p>Κύριε Σταϊκούρα, μην το παίρνετε προσωπικά, αλλά το κόμμα σας, η Νέα Δημοκρατία σάς πήρε στον λαιμό της. Σας υποβάλλει στο μαρτύριο να εισηγηθείτε ένα νομοσχέδιο εχθρικό απέναντι στα προβλήματα του ελληνικού λαού.</p>
          <p>Τι κάνετε εδώ; Νομοθετείτε πτώχευση φυσικών προσώπων και νοικοκυριών. Για πρώτη φορά είναι δυνατό και τα φυσικά πρόσωπα, όχι μόνο οι έμποροι, να πτωχεύσουν, ενώ επίσης για πρώτη φορά εντάσσεται στην πτωχευτική περιουσία μέρος του μελλοντικού εισοδήματος του οφειλέτη, καθώς και η κύρια κατοικία, ακόμη και φυσικών προσώπων νοικοκυριών. Ένας επαγγελματίας θα πτωχεύσει, όπως ένας έμπορος και ένα νοικοκυριό, όπως μια επιχείρηση. Θα χάνει τα πάντα για τα επόμενα τρία χρόνια –τουλάχιστον- κατ’ ελάχιστον. Δεν θα μπορεί να κάνει τίποτα. Δεν θα μπορεί να ασκήσει καμμία επαγγελματική δραστηριότητα, γιατί τα χρήματα θα φεύγουν αμέσως. Θα είναι, δηλαδή, επαγγελματικά νεκρός.</p>
          <p>Δυστυχώς, κύριε Σταϊκούρα, είστε υποχρεωμένος να στηρίξετε έναν νέο πτωχευτικό νόμο που δεν παρέχει καμμία προστασία στην πρώτη κατοικία. Η όποια προστασία με ευθύνη της Κυβέρνησής σας, έχει πάψει να υφίσταται από τον Ιούνιο.</p>
          <p>Είπατε χθες για το πρόγραμμα «ΓΕΦΥΡΑ». Μα, αυτό δεν είναι πρόγραμμα προστασίας της πρώτης κατοικίας αλλά προσωρινής επιδότησης της δόσης των δανειοληπτών που έχουν πληγεί από την πανδημία. Αυτό που δίνει πλέον η Νέα Δημοκρατία στον πολίτη είναι μια επιλογή ή να χάσει το σπίτι του με πλειστηριασμό ή να το χάσει με την εκχώρηση της κυριότητας σε έναν ιδιωτικό φορέα και τη μετατροπή του από ιδιοκτήτη, από νοικοκύρη, σε ενοικιαστή.</p>
          <p>Μετά από δώδεκα χρόνια ως ενοικιαστής θα πρέπει να διπλοπληρώσει το σπίτι που έχει χάσει για να το επαναγοράσει χωρίς να υπολογίζεται ούτε τι είχε εξοφλήσει από το αρχικό δάνειο ούτε τι πλήρωσε δώδεκα μήνες. Ανήκουστο. Ποιος ωφελείται από αυτό; Οι τράπεζες ωφελούνται και ο ιδιωτικός φορέας στον οποίο θα πάνε τα σπίτια. Αυτοί ωφελούνται από την απαλλοτρίωση της λαϊκής κατοικίας, γιατί δεν κινδυνεύουν τα σπίτια στο Κολωνάκι.</p>
          <p>Δεν είναι αλήθεια ότι η πρώτη κατοικία προστατεύεται μέχρι τις 31 Δεκεμβρίου, όπως με στόμφο ισχυρίστηκε ο κ. Μητσοτάκης στη Διεθνή Έκθεση Θεσσαλονίκης. Η Νέα Δημοκρατία, δεν νομοθέτησε καμμία οριζόντια προστασία και μάλιστα απέρριψε την τροπολογία του ΣΥΡΙΖΑ για προστασία της πρώτης κατοικίας μέχρι το τέλος του 2020. Καμμία λαϊκή κατοικία δεν μπήκε σε πλειστηριασμό επί ΣΥΡΙΖΑ. Τα non papers που σας μοιράστηκαν λένε ότι ο ΣΥΡΙΖΑ εισήγαγε τους ηλεκτρονικούς πλειστηριασμούς αλλά δεν σας λένε ότι καμμία λαϊκή κατοικία δεν πλειστηριάστηκε επί ΣΥΡΙΖΑ.</p>
          <p>ΓΕΩΡΓΙΟΣ ΑΜΥΡΑΣ: …Λαφαζάνη.</p>
        </speech>
        <speech by="panagiotis_skouroliakos" eId="debate_2020-10-24_speech_31">
          <from>ΠΑΝΑΓΙΩΤΗΣ ΣΚΟΥΡΟΛΙΑΚΟΣ</from>
          <p>Με τον Λαφαζάνη θα πορευτείτε. Το ξέρω. Πορεύεστε όλοι. Έχετε πάρει το χαρτάκι. Θα το πείτε όλοι. Βάλτε ομοιωματικά. Το ξέρουμε. Έτσι θα πορευτείτε. Με τον Λαφαζάνη, μια χαρά, συγχαρητήρια.</p>
          <p>Κοινωνικές ομάδες ολόκληρες, λοιπόν, στενάζουν από το βάρος όχι μόνο της πανδημίας αλλά και της κάκιστης διαχείρισής της. Η Κυβέρνηση προσπάθησε να μετατρέψει την πανδημία σε ένα ακόμα success story, αλλά η αλήθεια είναι αμείλικτη όσο και αν προσπαθείτε να δημιουργήσετε επικοινωνιακά περάσματα με τα ΜΜΕ της περίφημης λίστας Πέτσα.</p>
          <p>Επαγγελματίες, εργαζόμενοι, συνταξιούχοι υποφέρουν. Kαι περισσότερο οι άνθρωποι του πολιτισμού, ένα ζωντανό κομμάτι της κοινωνίας μας. Ήδη ο δικός σας προϋπολογισμός για το 2020 μείωσε κατά 15 εκατομμύρια τα διαθέσιμα κονδύλια για τον πολιτισμό σε σχέση με τον τελευταίο προϋπολογισμό της κυβέρνησης ΣΥΡΙΖΑ, 15 εκατομμύρια λιγότερα, παρ’ όλα αυτά που έλεγε χθες το βράδυ εδώ η Υπουργός Πολιτισμού, η οποία προσήλθε στη Βουλή των Ελλήνων καταγγέλλοντας τον ΣΥΡΙΖΑ ότι αγνοεί τους βασικούς κανόνες διακυβέρνησης. Έκανε το μαύρο άσπρο εδώ. Ποια; Η Υπουργός της οποίας ο Πρωθυπουργός ζήτησε να δανειστούμε τα γλυπτά του Παρθενώνα. Και δεν του είπε ότι κάτι τέτοιο συνεπάγεται την αναγνώριση της κυριότητας των Βρετανών.</p>
          <p>Είναι η Υπουργός που σε συνεργασία με τον Υπουργό Οικονομικών άφησε τους εργαζόμενους στον σύγχρονο πολιτισμό εκτός των μέτρων στήριξης. Είχε δηλώσει ότι οι ανώνυμες, οι μη κερδοσκοπικές επιχειρήσεις την άνοιξη θα έπαιρναν 2.000 ευρώ. Ακόμα περιμένουν οι συνάδελφοί μου από αυτές τις εταιρείες. Από την άνοιξη περιμένουν αυτά τα δύο χιλιάρικα.</p>
          <p>Η Υπουργός είναι η ίδια που θα μείνει στην ιστορία ως Υπουργός Πολιτισμού των απευθείας αναθέσεων. Πολλοί ημέτεροι, πάρα πολλοί. Θα παραμείνει στην ιστορία ως Υπουργός που επί των ημερών της κάηκαν οι Μυκήνες, Υπουργός Πολιτισμού που καταγγέλλει εμάς ότι για μας οι άνθρωποι του πολιτισμού ήταν αόρατοι. Έτσι είπε χθες το βράδυ. Καταλαβαίνουμε την αγωνία τους. Εκείνη τους βλέπει κάθε μέρα μπροστά της στους δρόμους στα γραφεία της απέξω όπου ενωμένοι εναντίον της πολιτικής της διεκδικούν.</p>
          <p>Ο ΣΥΡΙΖΑ, από την αρχή της πανδημίας κατέθεσε πλήρες κοστολογημένο πρόγραμμα για τη στήριξη του πολιτισμού. Όλοι αυτοί οι καλλιτέχνες, μικροί επιχειρηματίες ή εργαζόμενοι στον χώρο θα οδηγηθούν σε αναγκαστική ένταξη στον νέο πτωχευτικό νόμο και θα μείνουν οριστικά εκτός αγοράς εργασίας, πολλοί από αυτούς διακινδυνεύοντας όχι μόνο την καριέρα τους αλλά και τη σύνταξή τους.</p>
          <p>Στην ανατολική Αττική, όπου δραστηριοποιούμαι, μικρο-καλλιεργητές έχασαν το μεροκάματο επειδή τους κλείσατε τις υπαίθριες αγορές. Προβλήματα στις συγκοινωνίες. Στη Σαρωνίδα ήρθαν τα ΚΤΕΛ από τα Χανιά και το Ρέθυμνο με επιδότηση. Και βέβαια οι πολίτες πληρώνουν το εισιτήριό τους. Κόβονται οι συγκοινωνίες ,λοιπόν, και το μετρό καθυστερεί. Τα παιδιά των Δήμων Ραφήνας - Πικερμίου, Μαραθώνα και Μαρκοπούλου δεν έχουν πια την έκπτωση του 50% στη χρήση του ΚΤΕΛ Αττικής από και προς το σχολείο. Τα σχολεία είναι χωρίς καθαρίστριες, χωρίς δασκάλους, ενώ τα παιδιά στοιβάζονται εν μέσω πανδημίας μέσα σε μικρές αίθουσες.</p>
          <p>Παραδώσαμε ως κυβέρνηση κέντρα υγείας που λειτουργούσαν ως μικρά νοσοκομεία. Τώρα στην ανατολική Αττική τα κέντρα αναφοράς για το COVID, στο Κέντρο Υγείας Ραφήνας και Καλυβίων, είναι πλήρως υποστελεχωμένα σε νοσηλευτικό και ιατρικό προσωπικό αλλά και ιατρικό εξοπλισμό.</p>
          <p>Τελειώνοντας, θέλω να πω, κυρίες και κύριοι της Κυβέρνησης, ότι έχει ασφυκτικά γεμίσει αυτή η Αίθουσα με την οσμή της αλαζονείας σας. Μια αλαζονεία εκατόν πενήντα οκτώ εδρών που σας δίνει τη δυνατότητα να ψηφίζετε νόμους- εχθρούς για τον ελληνικό λαό. Ο Πτωχευτικός σας Κώδικας δεν είναι φάρμακο. Είναι φαρμάκι για το λαό. Αποσύρετέ τον.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="nikitas_kaklamanis" eId="debate_2020-10-24_speech_32">
          <from>Νικήτας Κακλαμάνης</from>
          <p>Τον λόγο έχει η κ. Φωτεινή Μπακαδήμα.</p>
        </speech>
        <speech by="foteini_mpakadima" eId="debate_2020-10-24_speech_33">
          <from>ΦΩΤΕΙΝΗ ΜΠΑΚΑΔΗΜΑ</from>
          <p>Σας ευχαριστώ πολύ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, δεύτερη μέρα συζήτησης της πρότασης δυσπιστίας που κατέθεσε ο ΣΥΡΙΖΑ κατά του Υπουργού Οικονομικών, πρότασης που από τη στιγμή της κατάθεσής της πάγωσε ουσιαστικά τη συζήτηση, κάνοντας έτσι να περάσει στα ψιλά ένα σημαντικό νομοσχέδιο, το νομοσχέδιο- ταφόπλακα της μεσαίας τάξης και προάγγελος του πέμπτου μνημονίου που πολύ περίτεχνα επεξεργάζεστε. Αυτό φαίνεται, αν δούμε ακόμη και τις τοποθετήσεις συναδέλφων χθες και σήμερα αλλά και την περιρρέουσα ατμόσφαιρα στον Τύπο σε εφημερίδες και όχι μόνο.</p>
          <p>Είστε συνένοχοι, κύριοι της Νέας Δημοκρατίας και κύριοι του ΣΥΡΙΖΑ, στη φτωχοποίηση και την οικονομική εξαθλίωση των Ελλήνων πολιτών, τους οποίους τώρα εξαναγκάζετε να χάσουν και την πρώτη τους κατοικία. Και αντί να αφιερώνουμε χρόνο και να συζητάμε ένα τόσο σημαντικό νομοσχέδιο, καταφέρατε κυρίες και κύριοι του ΣΥΡΙΖΑ, με μία επικοινωνιακή κοκορομαχία να πετάξετε την μπάλα στην εξέδρα.</p>
          <p>Καταθέσατε πρόταση δυσπιστίας κατά του Υπουργού που έφερε το πτωχευτικό νομοσχέδιο. Σωστά; Θέλετε ειλικρινά να κοιταχτούμε στα μάτια και μπορείτε να μου πείτε, πράγματι, ότι το έκανε χωρίς να έχει την πλήρη, μα πλήρη κάλυψη του Πρωθυπουργού; Μπορείτε, πραγματικά, ανερυθρίαστα να υποστηρίξετε πως ένας Υπουργός Οικονομικών μπορεί να λειτουργεί και να νομοθετεί ή να συζητά ή να διαπραγματεύεται, χωρίς να έχει τη στήριξη και χωρίς να ενημερώνει τον Πρωθυπουργό που τον έχει ορίσει;</p>
          <p>Ειλικρινά μπορείτε να υποστηρίξετε κάτι τέτοιο; Σας προκαλώ. Πείτε μου ένα παράδειγμα Υπουργού Οικονομικών που το έχει κάνει. Δεν υπάρχει. Γιατί τότε, λοιπόν, δεν κάνετε πρόταση δυσπιστίας συνολικά κατά της Κυβέρνησης; Είναι ο κ. Σταϊκούρας το πρόβλημά σας ή η κυβερνητική πολιτική;</p>
          <p>Τώρα κόπτεστε ξαφνικά για την προστασία της πρώτης κατοικίας και για τα κόκκινα δάνεια. Να θυμηθούμε τους νόμους 4336/2015, 4346/2015, 4605/2019 που σταδιακά άφησαν χωρίς καμμία κάλυψη τους δανειολήπτες; Ποιες υπογραφές φέρουν αυτοί; Τις υπογραφές του κ. Τσακαλώτου, του κ. Σταθάκη και του υπόλοιπου Υπουργικού Συμβουλίου του ΣΥΡΙΖΑ.</p>
          <p>Να δούμε και τα επιμέρους στοιχεία; Το 2017, οι πλειστηριασμοί αυξήθηκαν κατά 64% σε σχέση με το 2016, σύμφωνα με επίσημα στοιχεία συμβολαιογράφου που επεξεργάστηκε η ΕΛΣΤΑΤ, ενώ η αύξηση στις καταθέσεις κατασχετηρίων εκθέσεων σχεδόν διπλασιάστηκαν σημειώνοντας αύξηση 97,6%. Αν δούμε τα στοιχεία και για τα επόμενα έτη είναι εξίσου αποκαρδιωτικά.</p>
          <p>Έτσι, από τη σεισάχθεια που υποσχόσασταν, κυρίες και κύριοι του ΣΥΡΙΖΑ, περάσαμε στα χρόνια της διακυβέρνησής σας στους ηλεκτρονικούς πλειστηριασμούς και μάλιστα με διαδικασίες fast track.</p>
          <p>Σήμερα έρχεστε να καταθέσετε πρόταση δυσπιστίας κατά του Υπουργού, που δεν κάνει κάτι άλλο παρά συνεχίζει την πολιτική που εσείς ξεκινήσατε. Γιατί αυτό κάνει η Νέα Δημοκρατία, συνεχίζει τη δική σας πολιτική. Εσείς ξεκινήσατε τον «Ηρακλή», εκείνοι τον συνεχίζουν. Εσείς φέρατε το τέταρτο μνημόνιο, εκείνοι θα φέρουν το πέμπτο.</p>
          <p>Αρκετά, λοιπόν, και με τις κοκορομαχίες και με την επικοινωνιακή πολιτική. Αν δεν θέλατε να δείτε τους πολίτες να βγαίνουν στον δρόμο, να φτωχοποιούνται και τη χώρα να παραμένει μια αποικία χρέους, δεν θα είχατε κάνει ποτέ το «όχι», «ναι», δεν θα είχατε συνθηκολογήσει, αλλά θα είχατε διαπραγματευτεί περήφανα με τον λαό δίπλα σας.</p>
          <p>Τώρα μάταια ψάχνετε να εξιλεωθείτε. Δεν είστε «λευκές περιστερές». Κι ας είμαστε ειλικρινείς.</p>
          <p>Φυσικά, αυτό δε σημαίνει ότι η Νέα Δημοκρατία δεν έχει κάνει κι εκείνη το καλύτερο που μπορεί, για να χειροτερέψει και να φτωχοποιήσει ακόμη περισσότερο τους πολίτες αυτούς τους δεκαπέντε μήνες της διακυβέρνησής της, με το Πτωχευτικό Δίκαιο να αποτελεί το αποκορύφωμα της προσπάθειας, θέτοντας έτσι το πλαίσιο για μεταφορά ιδιωτικών περιουσιών των πολλών στα αρπακτικά ταμεία, απαλλοτριώνοντας πλήρως την περιουσία των συμπολιτών μας, ιδιαίτερα των μικρομεσαίων και των πιο αδύναμων. Γιατί δεν πρέπει να ξεχνάμε τι φέρνει το πιστωτικό νομοσχέδιο, μια και η πρόταση δυσπιστίας μόνο ανέκοψε τη συζήτησή του, η οποία θα συνεχιστεί από Δευτέρα, μόλις ολοκληρωθεί η διαδικασία.</p>
          <p>Φέρνει την αυτοματοποίηση της εκποίησης της λαϊκής πρώτης κατοικίας και των μαγαζιών των μικρομεσαίων, παρακάμπτοντας ακόμα και κάθε επίφαση της όποιας υποτιθέμενης προστασίας. Πρόκειται, ουσιαστικά, για έναν πραγματικό οδοστρωτήρα αφανισμού της περιουσίας των πολλών και, ταυτόχρονα, παροχής πληθώρας προνομίων και δώρων στους πιστωτές τους.</p>
          <p>Κυρίες και κύριοι συνάδελφοι, από χθες παρακολουθούμε μια ατέρμονη «κοκορομαχία» και ένα «πινγκ-πονγκ» μεταξύ Νέας Δημοκρατίας και ΣΥΡΙΖΑ, υποτίθεται, για το ποιος νοιάζεται για τους πολίτες, για τους οφειλέτες που δεν μπορούν να ικανοποιήσουν και να αποπληρώσουν τα δάνειά τους.</p>
          <p>Ας είμαστε ειλικρινείς και μεταξύ μας και απέναντι στους πολίτες που μας ακούν. Κανείς σας δεν νοιάζεται για τους πολίτες και δη για τους ασθενέστερους. Η μόνη σας έγνοια ήταν και είναι να φανείτε αμφότεροι υπάκουοι και καλοί μαθητές της τρόικας.</p>
          <p>Η γνώμη και το χτύπημα στον ώμο των δανειστών σας ενδιαφέρει και σας ενδιέφερε. Τίποτα άλλο! Καμμία στήριξη της μεσαίας και μικρομεσαίας τάξης, καμμία στήριξη των ασθενέστερων συμπολιτών μας, μόνο προεκλογικά και μετεκλογικά επικοινωνιακά τεχνάσματα και πλήρη στήριξη τραπεζών και ολιγαρχίας.</p>
          <p>Τώρα, μάλιστα, έχουμε μια Κυβέρνηση μιας κατ’ όνομα μόνο νεοφιλελεύθερης παράταξης, που έρχεται με το σχέδιο νόμου του πτωχευτικού να καταργήσει τα περιουσιακά δικαιώματα του ατόμου.</p>
          <p>Κυρίες και κύριοι της Συμπολίτευσης, μάλλον έχετε ξεχάσει τη σημασία που απέδιδε στην ατομική ιδιοκτησία ο φιλελευθερισμός και ο νεοφιλελευθερισμός, θεωρώντας το δικαίωμα της ιδιοκτησίας ως μία από τις δέκα οικονομικές ελευθερίες, την ώρα που για τον νεοφιλελευθερισμό το οικονομικό επιχείρημα θα πρέπει να συμπορεύεται με το κοινωνικό, με στόχο η ανάπτυξη της ελεύθερης και αυτορρυθμιζόμενης αγοράς να γίνεται μέσο για την ανάπτυξη της κοινωνίας, αποτελώντας αναπόσπαστο κομμάτι της συνολικής κοινωνικής οργάνωσης.</p>
          <p>Αναρωτιέμαι, πραγματικά, πόσο αυτό το βασικό στοιχείο της νεοφιλελεύθερης ιδεολογίας, που λέτε ότι πρεσβεύετε, αντανακλάται και βρίσκει θέση στο πτωχευτικό νομοσχέδιο της Νέας Δημοκρατίας.</p>
          <p>Κλείνοντας, ως ΜέΡΑ25 έχουμε εξαρχής καταδείξει την επικοινωνιακή χροιά της πρότασης δυσπιστίας, μολονότι, η Νέα Δημοκρατία δεν είναι άμοιρη ευθυνών, καθώς παίζει εδώ και δεκαπέντε μήνες το παιχνίδι της ολιγαρχίας, εγχώριας και μη.</p>
          <p>Δεν θα σταματήσουμε να αναδεικνύουμε το γεγονός πως και οι δύο είστε συνένοχοι στην προσπάθεια της περαιτέρω φτωχοποίησης του λαού μας και πως με τα μνημόνια που ο ΣΥΡΙΖΑ έφερε και η Νέα Δημοκρατία θα φέρει διαιωνίζεται το καθεστώς της δουλοπαροικίας.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα του ΜέΡΑ25)</scene>
        <speech by="nikitas_kaklamanis" eId="debate_2020-10-24_speech_34">
          <from>Νικήτας Κακλαμάνης</from>
          <p>Τελείωσε ο τέταρτος κύκλος. Ξεκινάει ο πέμπτος κύκλος.</p>
          <p>Η συνάδελφος Βουλευτής της Νέας Δημοκρατίας κ. Μαριέττα Γιαννάκου, με άδεια του Προεδρείου, θα μιλήσει από το έδρανό της. Μετά θα πάρει τον λόγο ο κ. Πιερρακάκης.</p>
          <p>Κυρία Γιαννάκου, έχετε τον λόγο.</p>
        </speech>
        <speech by="marietta_giannakou" eId="debate_2020-10-24_speech_35">
          <from>ΜΑΡΙΕΤΤΑ ΓΙΑΝΝΑΚΟΥ</from>
          <p>Ευχαριστώ πολύ, κύριε Πρόεδρε.</p>
          <p>Κύριε Πρόεδρε, δεν γνωρίζω ειλικρινά τι είναι περισσότερο ανησυχητικό κατά την κοινοβουλευτική διαδικασία στην οποία έχουμε εισέλθει: Η πρόταση δυσπιστίας κατά ενός κορυφαίου μέλους της Κυβέρνησης ή μήπως το γεγονός της παντελούς έλλειψης ευθύνης εκ μέρους της Αξιωματικής Αντιπολίτευσης;</p>
          <p>Νομίζω ότι η κοινοβουλευτική συζήτηση θα αναδείξει τη δυσπιστία των Ελλήνων προς τη συγκεκριμένη στάση του ΣΥΡΙΖΑ.</p>
          <p>Ακόμη και σε περιόδους έντονης αντιπαράθεσης, οι επιλογές της εκάστοτε αξιωματικής αντιπολίτευσης είχαν πάντοτε ως στόχο, ως ελάχιστο γνώμονα, την προαγωγή του δημοσίου συμφέροντος. Γιατί το Σύνταγμα προσφέρει αυτές τις δυνατότητες ελέγχου της κυβέρνησης, ακριβώς για να προστατευθούν μείζονα ζητήματα δημοκρατίας και δημοσίου συμφέροντος.</p>
          <p>Στην παρούσα συγκυρία ο συνδυασμός των εξελίξεων είναι τέτοιος, ώστε να δημιουργεί δυσμενέστερες προκλήσεις για οποιοδήποτε κόμμα σήμερα ασκεί τη διακυβέρνηση. Δεν είναι υπερβολή να σημειώσουμε ότι η συγκυρία είναι δυσμενής και οι στιγμές είναι από τις χειρότερες της οικονομικής κρίσης. Η πανδημία απειλεί καθημερινά την υγεία ή ακόμα και τη ζωή όλων αδιακρίτως των κοινωνικών ομάδων, και είναι εξαιρετικά αβέβαιη η εξέλιξή της κατά το προσεχές διάστημα.</p>
          <p>Παρά το γεγονός ότι η χώρα συγκαταλέγεται στη μικρή ομάδα χωρών με τις καλύτερες επιδόσεις, οφείλουμε να είμαστε σε εγρήγορση, γιατί κάθε ανθρώπινη ζωή είναι μοναδική και πρέπει να αποτρέψουμε κατά το δυνατόν το ενδεχόμενο της επιδείνωσης της υγείας όσων νοσήσουν.</p>
          <p>Ταυτόχρονα, βρισκόμαστε στον κυκλώνα της χειρότερης κρίσης των ελληνοτουρκικών σχέσεων από το 1974. Η χώρα καταβάλλει τεράστια διπλωματική προσπάθεια για την προάσπιση των εθνικών κυριαρχικών δικαιωμάτων, για να αντισταθμίσει την απόπειρα επίδειξης πυγμής και επικυριαρχίας της τουρκικής ηγεσίας. Επί μήνες βρίσκεται σε μια πρωτοφανή για τα ευρωπαϊκά δεδομένα επιχειρησιακή ετοιμότητα για την πραγματική αποτροπή των επιθετικών ενεργειών.</p>
          <p>Ποιο είναι το μήνυμα το οποίο ως Κοινοβούλιο θέλουμε να στείλουμε στην κοινωνία, η οποία σήμερα μαστίζεται από την αγωνία για το τι μέλλει γενέσθαι; Ότι φιλονικούμε χάριν της αντιπαράθεσης;</p>
          <p>Είναι λυπηρό τα θεμιτά, κατά τ’ άλλα, εργαλεία δημοκρατικού ελέγχου, να χρησιμοποιούνται εναντίον της κοινής δημοκρατικής λογικής και, τελικά, εις βάρος του δημοσίου συμφέροντος.</p>
          <p>Σας υπενθυμίζω, βέβαια, ότι κατά το παρελθόν επιχειρήσατε να χρησιμοποιήσετε το δικαίωμα της πρότασης μομφής καθ’ υπέρβαση της συνταγματικής τάξης.</p>
          <p>Ακόμα και αν διαφωνείτε εντόνως με το περιεχόμενο του νέου Πτωχευτικού Κώδικα, η συνήθης κοινοβουλευτική διαδικασία σας προσέφερε ήδη τις ευκαιρίες για αντιπαράθεση. Στο διά ταύτα, λοιπόν.</p>
          <p>Εγκαλείτε αδίκως την Κυβέρνηση ότι πλήττει τα ασθενέστερα νοικοκυριά και τις επιχειρήσεις. Αντιθέτως, αναβαθμίζεται η προστασία τους με νέα εργαλεία, τα οποία οδηγούν σε βιώσιμες λύσεις για όλους.</p>
          <p>Είναι δε υποκριτικό να τα ισχυρίζεστε αυτά, ενώ τα πεπραγμένα σας ως κυβέρνησης προκάλεσαν μαζικούς πλειστηριασμούς και υπερφορολόγηση ιδιαίτερα της μικρομεσαίας τάξης. Δεν υπάρχει καλύτερη συνηγορία γι’ αυτό από τις καταγγελίες των πρώην συντρόφων σας.</p>
          <p>Καταλήγοντας, ο Υπουργός Οικονομικών χαίρει της απολύτου εμπιστοσύνης μας για το έργο το οποίο επιτελεί και τις συγκεκριμένες νομοθετικές πρωτοβουλίες τις οποίες ανέλαβε για τον Πτωχευτικό Κώδικα.</p>
          <p>Αντιθέτως, λαμβάνει μια άτυπη, αλλά ισχυρή ψήφο δυσπιστίας η Αξιωματική Αντιπολίτευση, την οποία καλούμε να αναλάβει σοβαρά τη συνταγματική ευθύνη να σταθεί αρωγός στα μεγάλα μέτωπα της χώρας και όχι απλώς της Κυβέρνησης.</p>
          <p>Η πανδημία, τα εθνικά θέματα, η ύφεση είναι τα μεγάλα προβλήματα του τόπου αυτή τη στιγμή. Να σταματήσει, λοιπόν, να βρίσκεται σε δυσαρμονία με την κοινωνία και την έντονη ανησυχία η οποία την διακατέχει.</p>
          <p>Ως Κοινοβούλιο, οφείλουμε να στείλουμε το μήνυμα ότι έχουμε αντιπαραβολή θέσεων υπέρ του δημοσίου συμφέροντος και όχι χάριν κομματικού ανταγωνισμού, ότι ελέγχουμε την Κυβέρνηση για να επιφέρει αποτελεσματικότερες λύσεις και όχι για να υπονομεύσουμε το κεφάλαιο εμπιστοσύνης, το οποίο στην τρέχουσα συγκυρία οφείλει να διατηρηθεί υψηλό.</p>
          <p>Ευχαριστώ, κύριε Πρόεδρε.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="nikitas_kaklamanis" eId="debate_2020-10-24_speech_36">
          <from>Νικήτας Κακλαμάνης</from>
          <p>Καλείται στο Βήμα ο Υπουργός κ. Πιερρακάκης για δέκα λεπτά.</p>
        </speech>
        <speech by="kuriakos_pierrakakis" eId="debate_2020-10-24_speech_37">
          <from>ΚΥΡΙΑΚΟΣ ΠΙΕΡΡΑΚΑΚΗΣ</from>
          <p>Σας ευχαριστώ πολύ, κύριε Πρόεδρε.</p>
          <p>Η φύση της συγκυρίας που διανύουμε είναι γνωστή. Είναι μία τριπλή πρόκληση, υγειονομική, οικονομική και εθνική. Και σ’ αυτό το πλαίσιο, από την πρώτη στιγμή της κατάθεσης της συγκεκριμένης πρότασης μομφής στο πρόσωπο του Υπουργού Οικονομικών από την Αξιωματική Αντιπολίτευση, ετέθη το αυτονόητο ερώτημα. Γιατί αυτή η ενέργεια, γιατί τώρα.</p>
          <p>Κανείς, φυσικά, δεν αμφισβητεί το θεσμικό δικαίωμα της Αξιωματικής Αντιπολίτευσης να προβαίνει σε τέτοιου τύπου ενέργειες. Άλλωστε, η αντίθεση είναι πάντοτε χρήσιμη, αν είναι γόνιμη. Αυτό είναι και το σχήμα της διαλεκτικής, θέση- αντίθεση-σύνθεση. Υπάρχει, όμως, η προϋπόθεση της γονιμότητας, να μην είναι άγονη, να μην είναι στείρα. Υπό αμφισβήτηση, λοιπόν, εδώ είναι το σκεπτικό και η σκοπιμότητα. Αυτά είναι που αμφισβητούνται.</p>
          <p>Γιατί η Κυβέρνηση εδώ, στο πρόσωπο του αρμόδιου Υπουργού Οικονομικών, κ. Σταϊκούρα, κάνει πολύ απλά τη δουλειά της και κλείνει με αυτόν τον τρόπο, με αυτή την ενέργεια μία από τις εκατοντάδες ή ακόμη περισσότερες εκκρεμότητες του κράτους που χρονίζουν, με μία λύση η οποία πληροί όλες τις προδιαγραφές. Είναι μόνιμη, είναι ξεκάθαρη, κι έχει ως σκοπό να προστατεύσει εκείνους τους συμπολίτες μας που βρέθηκαν εκτεθειμένοι από απρόβλεπτες συγκυρίες, χωρίς ταυτόχρονα να ανοίγει παράθυρο ευκαιρίας σε στρατηγικούς κακοπληρωτές.</p>
          <p>Κανείς δε μπορεί να αμφισβητήσει ότι αυτή η πρόταση ήταν υποχρέωση της χώρας εδώ και πολλά χρόνια, να καθιερώσει ένα σταθερό σύστημα, χωρίς μέχρι σήμερα να έχει εκπληρώσει αυτή την υποχρέωση. Η λέξη εκκρεμότητα, υπό αυτή την έννοια, είναι μια λέξη κλειδί. Είναι μια λέξη που ίσως αποτελεί τη διαχωριστική γραμμή που διατρέχει το πολιτικό μας σύστημα. Από τη μια μεριά είναι εκείνοι που επιλέγουν να λύνουν αυτές τις εκκρεμότητες τρέχοντας μπροστά, και από την άλλη εκείνοι που προσπαθούν να τις διαιωνίσουν.</p>
          <p>Η σημερινή συζήτηση δίνει και μια αφορμή να μιλήσουμε και να αποτιμήσουμε και την πρόοδο που έχει συντελεστεί στον ψηφιακό μετασχηματισμό της χώρας, αξιολογώντας τα όσα είχαν ειπωθεί περισσότερο από ένα χρόνο πριν στις προγραμματικές δηλώσεις της Κυβέρνησης και βλέποντας το πού βρισκόμαστε αυτή τη στιγμή, λίγο περισσότερο από ένα χρόνο μετά.</p>
          <p>Κι επειδή τα πράγματα καλό είναι να ποσοτικοποιούνται, ξεκινώ καταθέτοντας για τα Πρακτικά μια αξιολόγηση της χώρας από το IMD, το Διεθνές Ινστιτούτο Αξιολόγησης της Ψηφιακής Ανταγωνιστικότητας, που δείχνει ότι σε έναν χρόνο έχουμε σκαρφαλώσει επτά θέσεις, από την πεντηκοστή τρίτη στην τεσσαρακοστή έκτη θέση, σε μια παγκόσμια αξιολόγηση.</p>
        </speech>
        <scene>(Στο σημείο αυτό ο Υπουργός Επικρατείας και Ψηφιακής Διακυβέρνησης κ. Κυριάκος Πιερρακάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</scene>
        <speech by="athanasios_mpouras" eId="debate_2020-10-24_speech_38">
          <from>Αθανάσιος Μπούρας</from>
          <p>Ευχαριστούμε και εμείς τον κύριο Υπουργό.</p>
          <p>Συνεχίζουμε με τον κ. Νικόλαο Ηγουμενίδη από τον ΣΥΡΙΖΑ για επτά λεπτά. Ορίστε, κύριε συνάδελφε, έχετε τον λόγο.</p>
        </speech>
        <speech by="nikolaos_igoumenidis" eId="debate_2020-10-24_speech_39">
          <from>ΝΙΚΟΛΑΟΣ ΗΓΟΥΜΕΝΙΔΗΣ</from>
          <p>Ευχαριστώ, κύριε Πρόεδρε</p>
          <p>Για δες καιρό που διάλεξε ο ΣΥΡΙΖΑ να καταθέσει πρόταση μομφής κατά του Υπουργού Οικονομικών. Το ερώτημα που έθεσε ο κ. Γεραπετρίτης, απαντώντας στην πρόταση του ΣΥΡΙΖΑ, επανέλαβαν όλοι οι Βουλευτές της Νέας Δημοκρατίας μέχρι και τον προλαλήσαντα Υπουργό. Γιατί αυτή την ώρα, την τόσο κρίσιμη ώρα;</p>
          <p>Ορισμένοι μάλιστα συνάδελφοι από αυτό εδώ το Βήμα μετέφεραν στην Αίθουσα την έκπληξη του ελληνικού λαού, ο οποίος ακούγοντας την είδηση της κατάθεσης πρότασης μομφής σφόδρα ταράχθηκε. Και, βεβαίως, όλοι οι συνάδελφοι της Νέας Δημοκρατίας εξέφρασαν την βεβαιότητα ότι αυτή την κρίσιμη ώρα οι εκατόν πενήντα οκτώ σαν μια γροθιά θα απαντήσουν στην πρόκληση του ΣΥΡΙΖΑ.</p>
          <p>Ας σταθούμε, κατ’ αρχάς, στο τι έχει αυτή η ώρα. Όντως είναι μια ώρα, κυρίες και κύριοι συνάδελφοι, που κλιμακώνεται η τουρκική επιθετικότητα στο Αιγαίο. Και βέβαια είναι η ώρα που η Ευρωπαϊκή Ένωση με τη στάση της κάθε άλλο παρά αποθαρρύνει την τουρκική επιθετικότητα και την παραβίαση των συνόρων της, των ευρωπαϊκών συνόρων.</p>
          <p>Εδώ δεν ξέρω πόσοι συμφωνείτε με αυτή την διαπίστωση, αλλά σίγουρα ο κ. Μητσοτάκης διαφωνεί, διότι από Σύνοδο σε Σύνοδο πάει από επιτυχία σε επιτυχία, από χαστούκι σε πιο ισχυρό χαστούκι, σε πιο ισχυρό ράπισμα στον εξ ανατολών γείτονα μας.</p>
          <p>Και, βέβαια, διερωτώμαι και θα σταθώ σε θέματα που έχουν ήδη δημοσιευθεί. Πότε άλλαξε η εθνική θέση για την επήρεια των νησιών; Η κόκκινη γραμμή είναι στα δώδεκα ή τα έξι μίλια; Το «Ορούτς Ρέις» κινείται στην ελληνική υφαλοκρηπίδα, όπως λέει το Υπουργείο Εξωτερικών ή σε διεκδικούμενα ύδατα, όπως γράφει ο κ. Μητσοτάκης;</p>
          <p>Και το τελευταίο, που είδα χθες στη δημοσιότητα και περιμένω τη διάψευση του, έγινε σύσκεψη των Αρχηγών των Ενόπλων Δυνάμεων στο Μαξίμου χωρίς την συμμετοχή του καθ’ ύλην αρμόδιου Υπουργού;</p>
          <p>Η ευθύνη, κυρίες και κύριοι συνάδελφοι, με την οποία αντιμετωπίζω το ζήτημα δεν μου επιτρέπει να συνεχίσω άλλες ερωτήσεις. Ωστόσο από αυτές τις ερωτήσεις, μάζεμα θεμάτων που έχουν απασχολήσει τη δημοσιότητα, όσο και αν κοιτάζω -και κοιτάζω προσεκτικά προς εσάς- δεν βλέπω εκατόν πενήντα οκτώ σε μια γροθιά.</p>
          <p>Ας έρθουμε στο επόμενο θέμα.</p>
        </speech>
        <speech by="athanasios_pleuris" eId="debate_2020-10-24_speech_40">
          <from>ΑΘΑΝΑΣΙΟΣ ΠΛΕΥΡΗΣ</from>
          <p>Δεν βλέπω Βουλευτές…</p>
          <p>(Θόρυβος στην Αίθουσα)</p>
        </speech>
        <speech by="athanasios_mpouras" eId="debate_2020-10-24_speech_41">
          <from>Αθανάσιος Μπούρας</from>
          <p>Συνεχίστε, κύριε Ηγουμενίδη.</p>
        </speech>
        <speech by="nikolaos_igoumenidis" eId="debate_2020-10-24_speech_42">
          <from>ΝΙΚΟΛΑΟΣ ΗΓΟΥΜΕΝΙΔΗΣ</from>
          <p>Μα, τέτοια ώρα τώρα καταθέτει ο ΣΥΡΙΖΑ που είναι η κρίσιμη στιγμή για την πανδημία, που περιμένουμε ένα σφοδρό νέο επενδυτικό κύμα και ο κ. Μητσοτάκης θα ανακοινώσει νέα μέτρα;</p>
        </speech>
        <speech by="basileios_kikilias" eId="debate_2020-10-24_speech_43">
          <from>ΒΑΣΙΛΕΙΟΣ ΚΙΚΙΛΙΑΣ</from>
          <p>Τι πρόταση μομφής είναι αυτή;</p>
        </speech>
        <speech by="trufon_alexiadis" eId="debate_2020-10-24_speech_44">
          <from>ΤΡΥΦΩΝ ΑΛΕΞΙΑΔΗΣ</from>
          <p>Δεν σέβονται τη διαδικασία.</p>
        </speech>
        <speech by="athanasios_mpouras" eId="debate_2020-10-24_speech_45">
          <from>Αθανάσιος Μπούρας</from>
          <p>Μη διακόπτετε.</p>
          <p>Κύριε Ηγουμενίδη, σας παρακαλώ, μην κάνετε διάλογο.</p>
        </speech>
        <speech by="nikolaos_igoumenidis" eId="debate_2020-10-24_speech_46">
          <from>ΝΙΚΟΛΑΟΣ ΗΓΟΥΜΕΝΙΔΗΣ</from>
          <p>Δεν έκανα κανέναν διάλογο, κύριε Πρόεδρε. Σας παρακαλώ, με διακόπτουν και σταματώ απλά.</p>
          <p>Τώρα, λοιπόν, μετά τις επιτυχίες της Κυβέρνησης, που είναι η ώρα να αναλάβουν την προσωπική τους ευθύνη οι συμπολίτες μας;</p>
          <p>Ναι, συμφωνώ ότι είναι η ώρα της προσωπικής ευθύνης. Και επειδή δεν θα μου έφτανε καν ο χρόνος της ομιλίας να απαριθμήσω όλα τα γεγονότα, όντως οι μάσκες «αλεξίπτωτα» που μοιράστηκαν στα παιδιά μας, οι μάσκες οι κανονικές που δεν μοιράστηκαν ακόμα στα παιδιά μας, το στοίβαγμα των παιδιών μας σε τάξεις των είκοσι επτά μαθητών, συνολικά το υγειονομικά επισφαλές και απροετοίμαστο άνοιγμα των σχολείων, τα διαφορετικά υγειονομικά πρωτόκολλα σε διαφορετικές πύλες εισόδου της χώρας, και το υγειονομικά επισφαλές και απροετοίμαστο άνοιγμα του τουρισμού, τα γήπεδα που ανοίγουν με την ανακοίνωση του Υφυπουργού για να κλείσουν γρήγορα-γρήγορα τις πόρτες τους στους φιλάθλους πριν προλάβουν να μπουν μέσα.</p>
          <p>Όλα αυτά, κύριοι, ναι είναι δείγματα προσωπικής ευθύνης η οποία έχει μάλιστα ονοματεπώνυμο, Κυριάκος Μητσοτάκης, Κυβέρνηση της Νέας Δημοκρατίας.</p>
          <p>Μα, τώρα αποφάσισε ο ΣΥΡΙΖΑ να κάνει πρόταση μομφής με αυτή την οικονομική κατάσταση; Όντως είναι τέτοια η οικονομική κατάσταση και η πορεία της που η πλειοψηφία της κοινωνίας των συμπολιτών μας, έχει την πεποίθηση ότι τα δύσκολα είναι μπροστά μας. Είναι η ώρα που ο Υπουργός Ανάπτυξης δηλώνει ότι δεν αγοράζουμε χίλια λεωφορεία, γιατί για να αγοράσουμε χίλια λεωφορεία πρέπει να κόψουμε συντάξεις.</p>
          <p>Πρώτη μου απορία, υπάρχει έστω και μία μείωση σύνταξης που δεν ψήφισε ο συγκεκριμένος Υπουργός; Μία, υπάρχει μία μείωση σύνταξης που δεν ψήφισε; Τώρα τον έπιασε ο πόνος;</p>
          <p>Δεύτερον, τόσο καλά πάει η οικονομία που ή χίλια λεωφορεία για να αποφύγουμε το συνωστισμό ή κόβουμε τις συντάξεις;</p>
          <p>Είναι, κυρίες και κύριοι συνάδελφοι, όντως η ώρα που όπως και είπε ο Πρόεδρος του κόμματος μας, ο Αλέξης ο Τσίπρας, η οικονομική κρίση δημιουργεί νέα λουκέτα σε επιχειρήσεις, νέες στρατιές ανέργων, νέες γενιές κόκκινων δανείων.</p>
          <p>Και πράγματι, λοιπόν, διερωτώμαι: Γιατί, κύριοι της Νέας Δημοκρατίας, επιλέγετε αυτή την κρίσιμη ώρα για να αποτελειώσετε ό,τι έμεινε όρθιο από το χαλασμό; Γιατί οι πολιτικές σας είναι κοινωνικά ανάλγητες; Γιατί η κοινωνική αναλγησία είναι εγγεγραμμένη στο DNA της πολιτικής που υπηρετείτε; Γιατί δεν ακούτε τη φωνή της κοινωνίας όπως είναι, αλλά παραμορφωμένη μέσα από το αγορασμένο επικοινωνιακό περιτύλιγμα της πολιτικής υποστήριξής σας.</p>
          <p>Κοιτάξτε, κύριοι. Καταθέσαμε μια πρόταση μομφής σαν έσχατη εκδήλωση της αντιπαράθεσης μας στην κοινωνικά ανάλγητη πολιτική εικόνα που ακολουθείτε, εικόνα και ομοίωση της οποίας είναι και το νομοσχέδιο που φέρατε. Και είναι γεγονός ότι η συζήτηση που γίνεται, η συζήτηση που ξεσηκώθηκε μετά την πρόταση, δεν δικαιολογεί κανέναν ούτε από αυτά ούτε από εκείνα τα έδρανα.</p>
          <p>Ακόμα κι αν κάποιος ισχυριστεί ότι αυτό το διάστημα είναι απασχολημένος να συλλάβει τον υπαρχηγό της εγκληματικής οργάνωσης, ευχόμαστε σ’ αυτή του την προσπάθεια, να μη βρει μπροστά του δεκαπεντάχρονους μαθητές πάλι.</p>
          <p>Ακριβώς η συζήτηση που έγινε δεν δικαιολογεί κανέναν να πει: «δεν ήξερα, δεν διάβασα, δεν κατάλαβα». Όλοι σας και ένας-ένας προσωπικά θα αναλάβετε την ευθύνη και όλοι σας και ένας-ένας προσωπικά θα απαντήσετε στον ελληνικό λαό και θα απολογηθείτε και στην αγαπημένη σας μεσαία τάξη, για τα ψέματα που είπατε για να υφαρπάξετε την ψήφο της, αλλά και τη ζοφερή πραγματικότητα την οποία της επιβάλετε.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="athanasios_mpouras" eId="debate_2020-10-24_speech_47">
          <from>Αθανάσιος Μπούρας</from>
          <p>Τον λόγο έχει ο Βουλευτής της Νέας Δημοκρατίας, ο κ. Μιλτιάδης Χρυσομάλλης για επτά λεπτά.</p>
        </speech>
        <speech by="miltiadis_xrusomallis" eId="debate_2020-10-24_speech_48">
          <from>ΜΙΛΤΙΑΔΗΣ ΧΡΥΣΟΜΑΛΛΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι Βουλευτές, ειλικρινά ακούγοντας όλους τους συναδέλφους του ΣΥΡΙΖΑ, αλλά και από την αρχή που έγινε αυτή η πρόταση μορφής, αναρωτιέμαι γιατί είμαστε σήμερα εδώ, γιατί συζητάμε και με ποια λογική συζητάμε τη συγκεκριμένη πρόταση μομφής κατά του Υπουργού Οικονομικών που κατέθεσε ο Αρχηγός της Αξιωματικής Αντιπολίτευσης με αφορμή τον Πτωχευτικό Κώδικα. Προσπαθώ και δεν μπορώ να βρω καμμία άλλη εξήγηση γι’ αυτή την άκαιρη και οπορτουνιστική επιλογή σας, θα σας έλεγα, παρά μόνο ότι εξυπηρετεί τη μικροκομματική σας λογική.</p>
          <p>Πραγματικά πόσο απελπισμένοι είστε, κύριοι του ΣΥΡΙΖΑ, για να εργαλειοποιήσετε με τέτοιο τρόπο την κοινοβουλευτική διαδικασία; Τόσο μεγάλα είναι τα εσωκομματικά σας προβλήματα, που έχουν πολύ μεγαλύτερη σημασία από τα σοβαρά ζητήματα που αντιμετωπίζει η χώρα και η κοινωνία;</p>
          <p>Αλήθεια, πόσο απελπισμένος είναι ο κ. Τσίπρας από την αποτυχία της αντιπολιτευτικής του τακτικής, ώστε να χρησιμοποιεί ένα νομοθετικό πόνημα, που σαφέστατα προστατεύει και ελαφρύνει τους υπερχρεωμένους συμπολίτες μας, για να βρει την ευκαιρία και να προσπαθήσει να κάνει ένα σόου με πυροτεχνήματα και τσιτάτα της περιόδου 2012 - 2014;</p>
          <p>Πόσο απελπισμένος είναι ο κ. Τσίπρας, ώστε να χρησιμοποιεί ένα πόνημα, το οποίο περιλαμβάνει για πρώτη φορά διακόσιες σαράντα δόσεις για τους συμπολίτες μας που χρωστάνε, για ένα πόνημα μέσω του οποίου όσοι πτωχεύουν θα σταματήσουν να χρωστάνε μετά την πτώχευση και αυτή δεν θα κυνηγάει ούτε αυτούς αλλά ούτε και τα παιδιά τους όπως γίνεται μέχρι σήμερα, και για ένα πόνημα για το οποίο ούτε ο κ. Τσκαλώτος ως Κοινοβουλευτικός Εκπρόσωπος ούτε η κ. Αχτσιόγλου άσκησαν κάποια ιδιαίτερη κριτική και δεν ζήτησαν ούτε καν να αποσυρθεί;</p>
          <p>Όλα αυτά για ένα πόνημα για το οποίο ακούστηκαν και τα παρακάτω πολύ καλά λόγια. Επιτρέψτε μου να σας τα διαβάσω λέξη προς λέξη: «Θα ήθελα να πω εκ μέρους του Ταμείου Χρηματοπιστωτικής Σταθερότητας, μέλημα του οποίου είναι η συνδρομή στη διατήρηση της χρηματοπιστωτικής σταθερότητας σε όφελος του δημοσίου συμφέροντος, ότι κρίνουμε συνολικά το νομοσχέδιο ως μια ορθή νομοθετική πρωτοβουλία. Πράγματι παρέχει ένα ενιαίο πλαίσιο, κωδικοποιεί και απλοποιεί διαδικασίες οι οποίες δημιουργήθηκαν την τελευταία δεκαετία, καθώς διογκώθηκε το πρόβλημα των μη εξυπηρετούμενων δανείων». Ποιος είπε αυτά τα πολύ καλά λόγια για το νομοσχέδιο; Η κ. Μαρίκα Φραγκάκη, εκπρόσωπος του Ταμείου Χρηματοπιστωτικής Σταθερότητας στην επιτροπή, μέλος της Πολιτικής Γραμματείας του ΣΥΡΙΖΑ, τοποθετημένη εκεί το 2017 από τον κ. Τσακαλώτο.</p>
          <p>Αλήθεια αναρωτιέμαι, αυτή η δήλωση της κ. Φραγκάκη, που είναι και μέλος της Πολιτικής Επιτροπής του ΣΥΡΙΖΑ, πέρασε κάτω από τα ραντάρ της κ. Ζανέτ Τσίπρα; Διότι μην έχετε αυταπάτες, κυρίες και κύριοι συνάδελφοι, είμαστε εδώ σήμερα για να εξυπηρετήσουμε το καπρίτσιο της κ. Ζανέτ Τσίπρα έναντι του κ. Τσακαλώτου. Του το έγραψε κιόλας. Τέλος και έλεος! Μάλιστα, κύριε Τσακαλώτο, θα έλεγα ότι είναι τέλος και χωρίς έλεος για σας! Και θα φανεί αύριο στη συζήτηση των Αρχηγών, αν ο κ. Τσίπρας συνεχίζει να χρησιμοποιεί εκφράσεις κατά του κ. Μητσοτάκη, όπως αυτές που εξέφρασε στην προηγούμενη συζήτηση, αν θα διαφοροποιηθεί ο κ. Τσακαλώτος ή θα έχει ήδη συνετιστεί με τη γραμμή Πολάκη.</p>
          <p>Αυτή είναι η πραγματικότητα. Διότι για τον κ. Τσίπρα δεν πρέπει να αυταπατόμαστε, γιατί το έδειξε και προχθές. Είχε το θράσος να ανέβει στο Βήμα της Βουλής και να πει ότι κατεδαφίζουμε την προστασία της πρώτης κατοικίας, να πει ότι εκτελούμε συμβόλαια υπέρ των τραπεζιτών και των funds. Ποιος; Ο κ. Τσίπρας, που επί της κυβερνήσεώς του θεσμοθέτησε τους ηλεκτρονικούς πλειστηριασμούς πρώτης κατοικίας. Κάνατε είκοσι έξι χιλιάδες πλειστηριασμούς!</p>
          <p>Ποιος; Ο κ. Τσίπρας, που επί της κυβερνήσεώς του επιτράπηκε η πώληση των «κόκκινων» δανείων στα funds, χωρίς μάλιστα το δικαίωμα επιλογής στον δανειολήπτη, όπως είχε γίνει στην Κύπρο, που επί της κυβερνήσεώς του έπαψε η προστασία της πρώτης κατοικίας και έστελνε και τα ΜΑΤ στον κ. Λαφαζάνη, όταν προσπαθούσε να τις εμποδίσει, που επί της κυβερνήσεώς του έγιναν δυόμισι εκατομμύρια κατασχέσεις σε τραπεζικούς λογαριασμούς.</p>
          <p>Ειλικρινά, κυρίες και κύριοι του ΣΥΡΙΖΑ, έχετε γυρίσει χωρίς ντροπή στη μέθοδο της αντιπολίτευσης που ασκήσατε την περίοδο 2012 - 2015, όταν ποντάρατε στην αγανάκτηση των πολιτών, στην τρομολαγνεία και στο γεγονός ότι δεν είχατε κυβερνήσει.</p>
          <p>Τώρα όμως, κύριοι της Αριστεράς, έχετε πεπραγμένα και ευτυχώς ο λαός έχει μνήμη και μάλιστα πάρα πολύ καλή. Γι’ αυτό και δεν δίνει πλέον καμμία σημασία στις κορώνες σας για κατεδάφιση της προστασίας της πρώτης κατοικίας και στις ατάκες σας τύπου «κανένα σπίτι σε χέρια τραπεζίτη».</p>
          <p>Η αντιπολιτευτική σας ένδεια φαίνεται εδώ και πάρα πολλούς μήνες. Προσπαθείτε να την ασκήσετε με δύο επιχειρήματα. Το πρώτο είναι, ότι εμείς τα κάνουμε καλά στην Κυβέρνηση της Νέας Δημοκρατίας, αλλά εσείς θα τα κάνατε καλύτερα -γελάει και ο τελευταίος συμπολίτες μας που το ακούει αυτό- και το δεύτερο είναι, ότι πολλά από αυτά που κάνουμε εμείς θα τα είχατε κάνει και εσείς αλλά δεν προλάβατε. Δεν θέλω να σας στενοχωρήσω, αλλά δεν νομίζω ότι θα προλάβετε ποτέ! Σας είδε ο λαός, σας έδωσε την ευκαιρία και πλέον κατάλαβε.</p>
          <p>Θα σας πρότεινα για το καλό της χώρας να αλλάξετε αντιπολιτευτική τακτική και να ξεκινήσετε από σήμερα. Ελάτε και στηρίξτε το νομοθέτημα του κ. Σταϊκούρα και καταθέστε, αν θέλετε, και προτάσεις βελτίωσης. Αυτό θα έδειχνε μια υπευθυνότητα. Μία από αυτές -και θα ήθελα να τη δείτε, κύριε Υπουργέ- θα ήταν με νομοθετική διάταξη η αναστολή των πλειστηριασμών κύριας κατοικίας ευάλωτων νοικοκυριών μέχρι την έναρξη λειτουργίας του φορέα κοινωνικής απόκτησης και επαναμίσθωσης των ακινήτων. Αυτό θα έδινε μια ανακούφιση και θα ήθελα να το δείτε.</p>
          <p>Σας προτρέπω λοιπόν, κύριοι του ΣΥΡΙΖΑ, να αλλάξετε αντιπολιτευτική τακτική. Αλλάξτε και σταματήστε να εκμεταλλεύεστε τα μέσα κοινοβουλευτικού ελέγχου που διαθέτει η Αντιπολίτευση. Σταματήστε να δημιουργείτε ψεύτικα διλήμματα και φαντασιακές καταστροφές. Ελάτε και συντονιστείτε με την πραγματικότητα.</p>
          <p>Και η πραγματικότητα, κυρίες και κύριοι του ΣΥΡΙΖΑ, είναι ότι η Κυβέρνηση του Κυριάκου Μητσοτάκη εν μέσω του δεύτερου κύματος της πανδημίας του κορωνοϊού, εν μέσω των υφεσιακών αποτελεσμάτων που αυτή προκαλεί και εν μέσω κυρίως μιας κρίσιμης συγκυρίας για τα εθνικά θέματα, έρχεται και συνεχίζει να παράγει θετικό κυβερνητικό έργο, ανακουφίζει φορολογικά την κοινωνία από τα δικά σας βάρη, ενισχύει την επιχειρηματικότητα και διαχειρίζεται με τον καλύτερο δυνατό τρόπο την πανδημία και την οικονομία.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="athanasios_mpouras" eId="debate_2020-10-24_speech_49">
          <from>Αθανάσιος Μπούρας</from>
          <p>Και εμείς ευχαριστούμε, κύριε Χρυσομάλλη.</p>
          <p>Συνεχίζουμε με την κ. Νάντια Γιαννακοπούλου από το Κίνημα Αλλαγής.</p>
          <p>Ορίστε, κυρία Γιαννακοπούλου, έχετε τον λόγο.</p>
        </speech>
        <speech by="konstantina_giannakopoulou" eId="debate_2020-10-24_speech_50">
          <from>ΚΩΝΣΤΑΝΤΙΝΑ ΓΙΑΝΝΑΚΟΠΟΥΛΟΥ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, ξαφνικά την Παρασκευή προέκυψε πρόταση μομφής κατά του Υπουργού Οικονομικών, του κ. Σταϊκούρα. Ασφαλώς πρόκειται για μία δυνατότητα που, κατά τον Κανονισμό, έχει το δικαίωμα ο κ. Τσίπρας. Ωστόσο, αξίζει να δούμε τη στιγμή και τους λόγους που αυτή συνέβη.</p>
          <p>Βρισκόμασταν στην τελευταία ημέρα συζήτησης του νομοσχεδίου για τον Πτωχευτικό Κώδικα και ήταν φανερό από δεκάδες ομιλίες Βουλευτών όλων των πτερύγων, πλην της Συμπολίτευσης, ότι σύσσωμη η Αντιπολίτευση ήταν κατά του απαράδεκτου νομοσχεδίου που έφερε η Κυβέρνηση. Είχαν γίνει φανερές όλες οι πλευρές ενός αποκρουστικού νομοσχεδίου, που θα καταδικάσει χιλιάδες ανθρώπους και επιχειρήσεις.</p>
          <p>Οι Βουλευτές του Κινήματος Αλλαγής είχαμε καταγγείλει τις επιλογές της Κυβέρνησης και είχαμε καταστήσει κάτι παραπάνω από σαφές ότι θα το καταψηφίσουμε. Είχε γίνει φανερό ότι το νομοσχέδιο, που ο τίτλος του φέρει την ψευδεπίγραφη ονομασία «δεύτερη ευκαιρία», ουσιαστικά δεν προέβλεπε πουθενά πραγματική δεύτερη ευκαιρία.</p>
          <p>Η αλήθεια είναι ότι πρόκειται για νομοσχέδιο μηδαμινής ευκαιρίας για τις επιχειρήσεις. Πρόκειται για ένα νομοσχέδιο-χαριστική βολή για τα νοικοκυριά, ταφόπλακα για τα φυσικά πρόσωπα, χάρισμα για τις τράπεζες και τις εταιρείες εκείνες που ασχολούνται με τα χρέη.</p>
          <p>Μάλιστα, ο κ. Σταϊκούρας βρήκε τη στιγμή να επιτεθεί κιόλας κατά του ΠΑΣΟΚ, λέγοντας ότι οδήγησε τη χώρα στα βράχια, λες και δεν θυμόμαστε τον δημοσιονομικό εκτροχιασμό, την εκτόξευση του χρέους και των ελλειμμάτων στην πενταετία Καραμανλή, που όταν είδε πού οδηγεί τη χώρα, απέδρασε. Μιλάμε για την εποχή των ψεύτικων στοιχείων και της παραπλάνησης. Απέδρασε, λοιπόν, πετώντας την καυτή πατάτα στην κυβέρνηση ΠΑΣΟΚ, απολαμβάνοντας από απόσταση το ξέπλυμα των ιστορικών του ευθυνών από τον ίδιο και από την παράταξή του, αλλά βεβαίως και από όλες τις πτέρυγες που απέκτησαν και αριστερόστροφη «καραμανλική» συνιστώσα.</p>
          <p>Πέταξε, λοιπόν, την καυτή πατάτα στο ΠΑΣΟΚ, που ανέλαβε το τιτάνιο έργο να σώσει τη χώρα, να βγάλει τη χώρα από την χρεοκοπία, σηκώνοντας όλο το βάρος στις πλάτες του στα χρόνια της κρίσης. Ας σταματήσουν, λοιπόν, και ο κύριος Υπουργός και κάποιοι ακόμη να παίζουν με την ιστορία, με τη λογική και εν τέλει, με την ίδια την αλήθεια.</p>
          <p>Ας επιστρέψουμε στον νέο Πτωχευτικό Κώδικα. Ζούμε σε μια περίοδο κρίσης και αβεβαιότητας στην οικονομία. Οι μικρομεσαίες επιχειρήσεις και οι επαγγελματίες, ουσιαστικά τα μεγάλα θύματα των εξελίξεων στην οικονομία μας τα τελευταία χρόνια, έχουν βρεθεί σε εξαιρετικά δυσμενή θέση. Πολλοί ουσιαστικά πτώχευσαν. Απλώς, δεν υπήρξε και η τυπική επιβεβαίωση. Αυτή είναι η πικρή πραγματικότητα, κυρίες και κύριοι συνάδελφοι. Σ’ αυτή τη συγκυρία που δυσκολεύει τη δραστηριότητα των επιχειρήσεων και εντείνει ακόμη περισσότερο τον φόβο και την ανασφάλεια μπροστά στην ανεργία, βεβαίως και λόγω του κορωνοϊού, η Κυβέρνηση αντί να κάνει το αυτονόητο, να στηρίξει δηλαδή την αγορά, να στηρίξει την επιχειρηματικότητα, επιλέγει για μία ακόμη φορά να ενισχύσει τους λίγους και τους ισχυρούς, οδηγώντας τους υπόλοιπους σε λουκέτα.</p>
          <p>Εν ολίγοις, μιλάμε για ένα νομοσχέδιο που έχει μεν τον ψευδεπίγραφο τίτλο της «δεύτερης ευκαιρίας», αλλά είναι αποκλειστικά προσηλωμένο στις μαζικές πτωχεύσεις, προσφέροντας πάρα πολλά πλεονεκτήματα στους πιστωτές και στις τράπεζες. Πώς μπορεί άραγε να έχει ένας επαγγελματίας μια ουσιαστική δεύτερη ευκαιρία, όταν στην πτωχευτική του περιουσία περιλαμβάνονται και εισοδήματα, τα οποία ουσιαστικά δημιουργούνται μετά από την πτώχευση; Υπάρχει λογική σε αυτό; Μάλλον δεύτερη ευκαιρία για ικανοποίηση των πιστωτών είναι, αφού με το άρθρο 92 εντάσσεται στην πτωχευτική περιουσία το εισόδημα πάνω από τα 540 ευρώ. Οι τράπεζες πλέον θα μπορούν να ζητούν πτώχευση μισθωτών, πτώχευση συνταξιούχων, πτώχευση ανέργων, χωρίς να υπάρχουν ειδικά κοινωνικά κριτήρια και ειδικές πρόνοιες για τις ευάλωτες ομάδες με θέματα υγείας ή ηλικιακά κριτήρια. Αυτό το νομοσχέδιο θα πάτε να ψηφίσετε, κυρίες και κύριοι συνάδελφοι της Συμπολίτευσης;</p>
          <p>Με το παρόν νομοσχέδιο, ξεκάθαρα ο μόνος ο οποίος ωφελείται είναι οι τράπεζες και, βεβαίως, επαναφέρετε το παιχνίδι και για τις εισπρακτικές εταιρείες. Στοχεύετε ως Κυβέρνηση στη μείωση του αριθμού των μικρών και πολύ μικρών επιχειρήσεων και την επιβίωση των κολοσσών, αποδομώντας το οικοδόμημα του ΠΑΣΟΚ με τον ν.3869.</p>
          <p>Αυτή, λοιπόν, ήταν η άποψη του Κινήματος Αλλαγής, αλλά και με μικρές διαφοροποιήσεις όλων των κομμάτων της Αντιπολίτευσης, με την επισήμανση όμως ότι εμείς ως Κίνημα Αλλαγής δεν μείναμε στην απλή καταγγελία αλλά καταθέσαμε συγκεκριμένες προτάσεις και παρατηρήσεις, όπως κάναμε και κατά τη διάρκεια της διαβούλευσης, προτάσεις που όμως η Κυβέρνηση έγραψε στα παλαιότερα των υποδημάτων της.</p>
          <p>Τότε, λοιπόν, τι πραγματικά προσφέρει η πρόταση δυσπιστίας κατά του κ. Σταϊκούρα; Ας είμαστε ειλικρινείς, κυρίες και κύριοι συνάδελφοι. Τίποτε επί της ουσίας. Η δε κοινωνία η αλήθεια είναι ότι είναι αδιάφορη για τη συζήτησή μας, γιατί κατά κύριο λόγο ανησυχεί για τον κορωνοϊό, φοβάται τι θα συμβεί στο Αιγαίο, φοβάται πως θα πάει η οικονομία.</p>
          <p>Αντίθετα, η πρόταση δυσπιστίας που κατέθεσε ο ΣΥΡΙΖΑ, κάνει φανερά πολλά πράγματα. Πρώτον, κάνει φανερή την υποκρισία χωρίς όρια της Αξιωματικής Αντιπολίτευσης, η οποία μέχρι έναν χρόνο πριν είχε αφήσει ως Κυβέρνηση εντελώς απροστάτευτη την πρώτη κατοικία. Οι δηλώσεις του κ. Λαφαζάνη, του πρώην συντρόφου σας, είναι απολύτως ενδεικτικές. Χρειάζεται κάτι άλλο; Νομίζω πως όχι.</p>
          <p>Δεύτερον, κάνει φανερή την απέλπιδα προσπάθεια του κ. Τσίπρα, να συσπειρώσει το κόμμα του, κάνοντας οτιδήποτε, τώρα που οι δημοσκοπήσεις τον δείχνουν στο 18%-19%. Από τη μια μεριά καλά κάνει για τον εαυτό του και για το κόμμα του, αλλά καλό θα ήταν να μην εργαλειοποιεί ούτε τη Βουλή ούτε τις διαδικασίες της, χρησιμοποιώντας τακτικές αμφιθεάτρου φοιτητικών.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</scene>
        <speech by="athanasios_mpouras" eId="debate_2020-10-24_speech_51">
          <from>Αθανάσιος Μπούρας</from>
          <p>Κλείστε, παρακαλώ.</p>
        </speech>
        <speech by="konstantina_giannakopoulou" eId="debate_2020-10-24_speech_52">
          <from>ΚΩΝΣΤΑΝΤΙΝΑ ΓΙΑΝΝΑΚΟΠΟΥΛΟΥ</from>
          <p>Κλείνω με το τέταρτο σημείο της ομιλίας μου, κύριε Πρόεδρε, λέγοντας ότι δεν μπορεί το Κίνημα Αλλαγής αυτό να το αφήσει ασχολίαστο. Με τη συγκεκριμένη τακτική, ο κ. Τσίπρας, επιδιώκει να εμφανίσει ότι η εξαρχής αντίθεση σύσσωμης της Αντιπολίτευσης στο νομοσχέδιο, αποτελεί στοίχιση πίσω από την πρωτοβουλία του. Ψευδαισθήσεις. Οι δυνάμεις της προόδου και της κεντροαριστεράς δεν έχουν καμμία σχέση με τον λαϊκισμό, με τον τακτικισμό και τη στείρα καταγγελία.</p>
          <p>Ασφαλώς λοιπόν, κυρίες και κύριοι συνάδελφοι, το Κίνημα Αλλαγής συμμετέχει σε αυτή τη συζήτηση, καταγγέλλοντας τόσο την Κυβέρνηση όσο και την Αντιπολίτευση. Ασφαλώς, συμμετέχουμε αποκαλύπτοντας την αλήθεια και βεβαίως στο τέλος της διαδικασίας θα ψηφίσουμε κατά όλης της Κυβέρνησης και όχι κατά ενός Υπουργού, όπως κάνει ο ΣΥΡΙΖΑ. Αλλά αυτό μπορεί, αυτό κάνει.</p>
        </speech>
        <scene>(Χειροκροτήματα από την πτέρυγα του Κινήματος Αλλαγής)</scene>
        <speech by="athanasios_mpouras" eId="debate_2020-10-24_speech_53">
          <from>Αθανάσιος Μπούρας</from>
          <p>Να κάνω μια υπόμνηση. Αν κάθε συνάδελφος παίρνει ένα παραπάνω λεπτό, στους επτά συναδέλφους, ένας συνάδελφος δεν θα μιλήσει. Επειδή οι χρόνοι λήξης και της σημερινής αλλά και της αυριανής διαδικασίας είναι συγκεκριμένοι, παράκληση θερμή να τηρείτε τα επτά λεπτά.</p>
          <p>Συνεχίζουμε με τον Βουλευτή της Νέας Δημοκρατίας, τον κ. Κωνσταντίνο Κατσαφάδο.</p>
        </speech>
        <speech by="konstantinos_katsafados" eId="debate_2020-10-24_speech_54">
          <from>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</from>
          <p>Σας ευχαριστώ, κύριε Πρόεδρε.</p>
          <p>Κύριοι Υπουργοί, κυρίες και κύριοι συνάδελφοι, η επικοινωνιακή κίνηση του Αρχηγού της Αξιωματικής Αντιπολίτευσης να καταθέσει πρόταση μομφής απέναντι στον Υπουργό Οικονομικών, αποτελεί ακόμα άλλο ένα μνημείο πολιτικής υποκρισίας από το κόμμα της Αξιωματικής Αντιπολίτευσης.</p>
          <p>Λέω ότι είναι πολιτική υποκρισία, κυρίες και κύριοι συνάδελφοι, και θα μπορούσα να σταθώ στις πρόσφατες δηλώσεις του Αρχηγού της Αξιωματικής Αντιπολίτευσης στη Θεσσαλονίκη, κατά τη διάρκεια της Έκθεσης, όπου έλεγε ότι θα ήταν ανεύθυνο γι’ αυτόν, σε μια περίοδο με τόσο σημαντικά εθνικά θέματα και κατά τη διάρκεια μιας τέτοιας πανδημίας, να σηκώσει τους τόνους. Θα μπορούσα να σταθώ αν θέλετε ακόμα και στην εσωκομματική του αντιπολίτευση και τα προβλήματα τα οποία έχει.</p>
          <p>Αυτό όμως, που με λυπεί βαθύτερα και που διακρίνω μέσα από αυτή την κίνηση του Αρχηγού της Αξιωματικής Αντιπολίτευσης, κυρίες και κύριοι συνάδελφοι, είναι η προσπάθειά του να ξαναζήσουμε το ίδιο έργο. Η προσπάθειά του να επαναληφθεί η ιστορία. Όμως για όλους εμάς οι οποίοι βρισκόμαστε σε αυτή εδώ την Αίθουσα από το 2012 μέχρι σήμερα, θα πρέπει να θυμίσουμε στον Αρχηγό της Αξιωματικής Αντιπολίτευσης ότι πολλές φορές η ιστορία επαναλαμβάνεται και ως φάρσα. Ο ΣΥΡΙΖΑ και ο κ. Τσίπρας είναι μια κακή πολιτική φάρσα, την οποία δυστυχώς βίωσε ο ελληνικός λαός και αποχωρίστηκε από αυτή την τραγική διακυβέρνηση, την οποία είχαμε τα πεντέμισι τελευταία χρόνια από τον ΣΥΡΙΖΑ, αφού πρώτα είχαν αποχωρήσει και αρκετοί από τους πρώην συντρόφους του. Αλλά ξέρετε κάτι, κυρίες και κύριοι συνάδελφοι; Όταν βλέπαμε τον κ. Τσίπρα από το 2012 να κάθεται και να λέει όλα αυτά τα ψέματα, θεωρούσαμε ότι είναι ένας νέος Μινχάουζεν, ο οποίος προσπαθεί τα ψέματα και τις ιδεοληψίες του να τα κάνει πραγματικότητα. Τότε, ο κ. Τσίπρας το 2015, μετά απ’ αυτή την «περήφανη» διαπραγμάτευση την οποία έκανε, γύρισε και μας είπε ότι δεν είναι Μινχάουζεν, ότι είχε αυταπάτες.</p>
          <p>Σήμερα όμως, βλέποντας ότι ακολουθεί την ίδια στρατηγική για ένα τόσο σημαντικό θέμα, όπως είναι το ιδιωτικό χρέος, σε σχέση με αυτά τα οποία έλεγε από το 2012 μέχρι το 2015, σε σχέση με αυτά που έκανε από το 2015 μέχρι το 2019, και αυτά τα οποία λέει σήμερα, ο τίτλος που πρέπει να απονεμηθεί στον κ. Τσίπρα είναι του πολιτικού τυχοδιώκτη. Αυτή είναι η πραγματικότητα, κυρίες και κύριοι συνάδελφοι. Γιατί ο ΣΥΡΙΖΑ από το 2015 και μετά από αυτή την «περήφανη» διαπραγμάτευση δεν έκανε τίποτα για το ιδιωτικό χρέος.</p>
          <p>Και όπως μας είπε η κ. Αχτσιόγλου, η εισηγήτρια του ΣΥΡΙΖΑ, χθες από αυτό το Βήμα, μόνο 20% το αύξησε ο ΣΥΡΙΖΑ τα πέντε χρόνια, στα οποία ήταν στην εξουσία. Πόσο έπρεπε να το αυξήσετε, κυρίες και κύριοι συνάδελφοι. Ένα χρέος το οποίο είναι για πολλές δεκαετίες, καταφέρατε να το αυξήσετε μόνο 20% και το φτάσατε στα 234.000.000.000 ευρώ, ένα χρέος το οποίο αποτελεί βρόγχο για την οικονομία και για την κοινωνία.</p>
          <p>Τι έλεγε ο κ. Τσακαλώτος το φθινόπωρο του 2015 στις 31 Οκτωβρίου, μάλιστα, σε αυτή την Αίθουσα; «Αυτή τη στιγμή γίνεται η ανακεφαλαιοποίηση μαζί με την αντιμετώπιση των κόκκινων δανείων. Οπότε στο τέλος του έτους, δηλαδή το 2015, θα έχει ολοκληρωθεί και η ανακεφαλαιοποίηση των τραπεζών και των κόκκινων δανείων». Τι έγινε; Απολύτως τίποτα! Έγινε κάτι. Ανακεφαλαιοποιήθηκαν οι τράπεζες. Οι τράπεζες που στην αρχή του 2015 το ύψος τους ήταν στα 34.000.000.000 ευρώ, πουλήθηκαν σε ιδιώτες 800.000.000 ευρώ. Αυτή ήταν η επιτυχία της ανακεφαλαιοποίησης του ΣΥΡΙΖΑ.</p>
          <p>Μάλιστα, ο κ. Δραγασάκης -και θα το καταθέσω αυτό στα Πρακτικά- έλεγε στις 21 Δεκεμβρίου ότι είμαστε υποχρεωμένοι να προχωρήσουμε σε πλειστηριασμούς, γιατί αν δεν προχωρήσουμε σε πλειστηριασμούς με το ύψος των κόκκινων δανείων- το οποίο είναι το μεγαλύτερο σε όλη την Ευρώπη- που διαθέτει η χώρα, κινδυνεύουμε για νέα ανακεφαλαιοποίηση.</p>
          <p>Το καταθέτω στα Πρακτικά.</p>
        </speech>
        <scene>(Στο σημείο αυτό ο Βουλευτής κ. Κωνσταντίνος Κατσαφάδος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</scene>
        <speech by="athanasios_mpouras" eId="debate_2020-10-24_speech_55">
          <from>Αθανάσιος Μπούρας</from>
          <p>Τον λόγο έχει τώρα η κ. Θεανώ Φωτίου από τον ΣΥΡΙΖΑ.</p>
          <p>Αμέσως, μετά τον λόγο θα πάρει ο Υπουργός Μετανάστευσης και Ασύλου ο κ. Μηταράκης.</p>
          <p>Κυρία Φωτίου, έχετε τον λόγο.</p>
        </speech>
        <speech by="theano_fotiou" eId="debate_2020-10-24_speech_56">
          <from>ΘΕΑΝΩ ΦΩΤΙΟΥ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι Βουλευτές, καταθέσαμε πρόταση δυσπιστίας κατά του Υπουργού Οικονομικών ως εκφραστή της Κυβέρνησης της Νέας Δημοκρατίας και επισπεύδοντας το νομοσχέδιο του Πτωχευτικού Κώδικα, διότι αποτελεί πραγματική απειλή εναντίον του ελληνικού λαού, απειλή πτώχευσης όλων των πολιτών, απειλή δήμευσης της περιουσίας των πολιτών, απειλή έξωσης από την πρώτη κατοικία του κάθε νοικοκυριού.</p>
          <p>Καταθέσαμε πρόταση δυσπιστίας, διότι η Κυβέρνηση φέρνει το νομοσχέδιο μεσούσης της πανδημίας με τους φόβους του ελληνικού λαού, της πολεμικής για θάνατο, για πολεμική σύρραξη και για οικονομική επιβίωση και μέσα από την καταστροφή να διεισδύουν σε κάθε νοικοκυριό.</p>
          <p>Διότι δύο βδομάδες τώρα επιχειρεί σύσσωμη η Αντιπολίτευση και οι κοινωνικοί φορείς, να πείσουν την Κυβέρνηση να αποσύρει αυτό το νομοσχέδιο ή να το αλλάξει. Κωφεύετε.</p>
          <p>Χρησιμοποιήσαμε, λοιπόν, αυτό το ύστατο όπλο που δίνει η Βουλή. Και βλέπουμε σήμερα ότι σύσσωμη η Αντιπολίτευση ψηφίζει την πρόταση μομφής και σπάει το τείχος της σιωπής της λίστας Πέτσα, για να μάθει η κοινωνία τι την περιμένει.</p>
          <p>Με έκπληξη όμως βλέπω σήμερα όλους τους ομιλητές της Νέας Δημοκρατίας να υπερασπίζονται το νομοσχέδιο αυτό κατά το 1/10 και αν, του χρόνου που έχουν. Όλη την άλλη ώρα, αναλίσκονται στο να λένε ψέματα για τον ΣΥΡΙΖΑ και του τι συμβαίνει.</p>
          <p>Εγώ, λοιπόν, πρώτον, θα πω τι κάνει ακριβώς αυτό το νομοσχέδιο. Και επιτέλους υπερασπιστείτε το. Για πρώτη φορά, όλοι οι Έλληνες πολίτες μπορεί να πτωχεύσουν και όχι μόνο οι μεγάλες επιχειρήσεις. Πτωχεύουν οι συνταξιούχοι, οι δημόσιοι υπάλληλοι, τα νοικοκυριά. Πτωχεύουν όλοι.</p>
          <p>Δεύτερον, προτεραιότητα είναι η ρευστοποίηση κινητής ή ακίνητης περιουσίας όποιου πτωχεύει και όχι η επιβίωση του ίδιου ή της επιχείρησής του. Τρίτον, παίρνει από τους πολίτες όσα χρωστούν, όχι μόνο τη στιγμή της πτώχευσης αλλά και μετά. Παίρνει και ό,τι θα αποκτήσουν μετά την πτώχευση. Τέταρτον, δίνει στις τράπεζες τη δυνατότητα να κινούν μόνο αυτές τις διαδικασίες και ποτέ ο πολίτης. Πέμπτον, καταργεί την προστασία της πρώτης κατοικίας για όλους, φτωχά και μεσαία στρώματα. Έκτον, εμπαίζει τους φτωχούς ότι αφού χάσουν το σπίτι τους για δώδεκα χρόνια θα πληρώνουν νοίκι, και μετά θα το αγοράζουν το 2032 με την εμπορική αξία που θα έχει τότε. Εκτός και αν μας φαλιρίσετε σε τέτοιο σημείο, που τότε θα έχει μικρότερη απ’ ό,τι σήμερα. Δεν υπολογίζετε ούτε ό,τι έχουν δώσει για το δάνειο ούτε τα νοίκια. Αυτό δεν το έκανε καμμία κυβέρνηση, ούτε του Σαμαρά.</p>
          <p>Τι νόημα έχει η μαζική πτώχευση σε έναν λαό ήδη πτωχευμένο; Έχει νόημα, διότι οι Έλληνες επενδύουν διαχρονικά τις οικονομίες τους στην κατοικία, με αποτέλεσμα να έχουμε το υψηλότερο ποσοστό ιδιόκτητης στέγης στην Ευρώπη και αφ’ ετέρου, μικρό ποσοστό καταθέσεων αναλογικά με τον πληθυσμό μας στις τράπεζες.</p>
          <p>Αυτή τη δήθεν ανωμαλία διορθώνει ο Πτωχευτικός Κώδικας. Ο κ. Μητσοτάκης, αυτή την ανωμαλία θέλει να διορθώσει, δηλαδή να πάρει τις περιουσίες των Ελλήνων, για να αποταμιεύσουν επιτέλους ό,τι έχουν και δεν έχουν στις τράπεζες.</p>
          <p>Και συγχρόνως είναι χέρι-χέρι με την άλλη ανωμαλία, δηλαδή το 81% των μικρομεσαίων επιχειρήσεων -τη ραχοκοκαλιά- να πρέπει πλέον να πτωχεύσουν για να γίνουν μεγάλες επιχειρήσεις.</p>
          <p>O πτωχευμένος λαός, κυρίες και κύριοι, έχει περιουσία. Το ξέρετε. Και έχει περιουσία την κατοικία του. Σ’ αυτή επένδυε και αυτή θα του πάρετε. Δεν πρέπει να επενδύσει ξανά τα χρήματά του στη στέγη και τη μικρομεσαία οικογενειακή επιχείρηση -αυτό μας είπε ο κ. Μητσοτάκης- διότι πρέπει να δίνει τα λεφτά του στις τράπεζες, για να γίνουν επενδύσεις.</p>
          <p>Εξοντώνετε για δεύτερη φορά τα μεσαία στρώματα και όχι μόνο τα φτωχά. Διότι είναι αυτά που έχασαν από το 2009 μέχρι το 2015 –ήταν η δική σας κυβέρνηση το 2015- το 36% των εισοδημάτων τους. Είναι τα ίδια στρώματα που είχαν πάρει τα δάνεια και από το 2012 έως το 2015, επειδή ρωτάτε. Εκτόξευσαν αυτά τα μεσαία στρώματα που πήραν τα δάνεια την εξυπηρέτησή τους από τα 62 δισεκατομμύρια στα 103 δισεκατομμύρια. Δείτε τα νούμερα της Τράπεζας της Ελλάδας που θα σας καταθέσω, δηλαδή κάνατε αύξηση 62% κατά την εποχή σας.</p>
          <p>Δεύτερον. Κυβέρνηση τότε Νέας Δημοκρατίας και Υπουργό τον κ. Μητσοτάκη. Ήταν τότε που μετακόμισε ένας στους πέντε από τα μεσαία στρώματα στα φτωχά, οκτακόσιες είκοσι δύο χιλιάδες συμπολίτες μας μετακόμισαν από τα μεσαία στρώματα στα φτωχά. Κι όσοι παρέμειναν στα μεσαία στρώματα έχασαν το 36% των εισοδημάτων τους.</p>
          <p>Καταθέτω τα στοιχεία της ΕΛΣΤΑΤ.</p>
        </speech>
        <scene>(Στο σημείο αυτό η Βουλευτής κ. Θεανώ Φωτίου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</scene>
        <speech by="athanasios_mpouras" eId="debate_2020-10-24_speech_57">
          <from>Αθανάσιος Μπούρας</from>
          <p>Ο Υπουργός Μετανάστευσης και Ασύλου κ. Παναγιώτης Μηταράκης έχει τον λόγο για δέκα λεπτά.</p>
        </speech>
        <speech by="notis_mitarakis" eId="debate_2020-10-24_speech_58">
          <from>ΝΟΤΗΣ ΜΗΤΑΡΑΚΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, η Κυβέρνηση Κυριάκου Μητσοτάκη μέσα σε δεκαέξι μήνες βρέθηκε αντιμέτωπη με πολλαπλές κρίσεις, την κρίση δημόσιας υγείας, την κρίση στα εθνικά μας θέματα, την κρίση στο μεταναστευτικό. Με τις επιπτώσεις αυτών των κρίσεων στην ελληνική οικονομία, με τις επιπτώσεις της κρίσης δημόσιας υγείας και της κρίσης στο μεταναστευτικό και κρίθηκε στα δύσκολα και είναι εμφανής η εμπιστοσύνη του ελληνικού λαού στην παρούσα Κυβέρνηση, εμπιστοσύνη που θα επιβεβαιώσει αύριο και η Βουλή των Ελλήνων, με την Κυβέρνηση το 2023 να ζητά την ανανέωση της λαϊκής εντολής.</p>
          <p>Στη γενική πολιτική της και στο σχέδιο της Κυβέρνησης που εφαρμόζουμε για το μεταναστευτικό, η Ελλάδα εφαρμόζει μία αυστηρή αλλά δίκαιη μεταναστευτική πολιτική. Δεν είναι πλέον η χώρα μας η βασική πύλη εισόδου προς την Ευρώπη και αυτό είναι μία πολιτική επιλογή. Για την Κυβέρνηση Μητσοτάκη η Ελλάδα έχει χερσαία και θαλάσσια σύνορα, σύνορα ελληνικά και ευρωπαϊκά, και ξέρει πώς να τα φυλάττει, με εφαρμογή και απόλυτο σεβασμό στο Διεθνές Δίκαιο.</p>
          <p>Η εθνική στρατηγική μεταναστευτικού έχει δύο ξεκάθαρους στόχους. Πρώτον, την ουσιαστική μείωση των ροών και δεύτερον, τον δραστικό περιορισμό των επιπτώσεων της κρίσης στις τοπικές κοινωνίες και πλέον μπορούμε να μιλάμε με αποτελέσματα στον ελληνικό λαό. Οι ροές φέτος μειώθηκαν στη χώρα μας κατά 73%. Οι αφίξεις από την 1η Ιανουαρίου είναι δώδεκα χιλιάδες διακόσιες ογδόντα εννέα, ενώ αντίστοιχα πέρυσι ήταν σαράντα τέσσερις χιλιάδες επτακόσιες τριάντα τέσσερις, και από αυτές τις αυξήσεις τα 3/4 είναι το πρώτο τρίμηνο. Δηλαδή, στο τελευταίο εξάμηνο η μείωση των ροών στα νησιά μας είναι 96%, συνολικά στη χώρα 91%. Δεν θέλαμε και δεν είμαστε πλέον η πύλη εισόδου μεταναστών στην Ευρώπη.</p>
          <p>Σας θυμίζω ότι επί ΣΥΡΙΖΑ οι ροές ήταν ανεξέλεγκτες, και η πολιτική ανοικτών συνόρων του 2015 οδήγησε στην αλλαγή της διαδρομής μεταναστών στην Ευρώπη από τη γραμμή της Μεσογείου στη γραμμή του Αιγαίου. Φέτος αυτό έχει αντιστραφεί, γιατί η γραμμή της Μεσογείου παρά την ελληνική μείωση εμφανίζει αύξηση σχεδόν κατά 200%.</p>
          <p>Για τις μειωμένες αυτές ροές, προχωράμε ταχύτατα στον διαχωρισμό άλλο πρόσφυγες, άλλο παράνομα εισελθόντες οικονομικοί μετανάστες και σημαντικότατο ρόλο στην επιτάχυνση της διαδικασίας ασύλου διαδραμάτισαν οι δύο σημαντικές νομοθετικές αλλαγές της παρούσας Κυβέρνησης με τον ν.4636/2019 και τον ν.4686/2020, καθώς και οι οργανωτικές αλλαγές που έγιναν στην υπηρεσία ασύλου με έμφαση στην αύξηση της παραγωγικότητας. Διότι είναι αφ’ ενός πρωταρχικό ανθρώπινο δικαίωμα η γρήγορη και δίκαιη απάντηση σε αιτήματα ασύλου, αλλά αφ’ ετέρου είναι ουσιαστική υποχρέωση της χώρας προς τους πολίτες, γιατί αυτούς τους Έλληνες πολίτες ως Κυβέρνηση υπηρετούμε.</p>
          <p>Αυξήσαμε την έκδοση αποφάσεων φέτος κατά 82%. Μειώσαμε κατά 36% τις εκκρεμότητες των προηγούμενων ετών, και πλέον στην υπηρεσία ασύλου δεν υπάρχουν εκκρεμότητες πριν το 2019. Στην Αρχή Προσφυγών δεν υπάρχουν εκκρεμότητες πριν το 2020.</p>
          <p>Σύμφωνα με την EUROSTAT η Ελληνική Υπηρεσία Ασύλου είναι πλέον η δεύτερη πιο αποτελεσματική υπηρεσία ασύλου στην Ευρωπαϊκή Ένωση. Δεν θέλαμε και δεν είμαστε πλέον θελκτικός προορισμός για παράνομα εισελθόντες οικονομικούς μετανάστες.</p>
          <p>Επίσης, στο παρελθόν -μέχρι φέτος- η χώρα μας έδινε ουσιαστικά οικονομικά κίνητρα, για να έρθουν μετανάστες παράτυπα στη χώρα μας. Εμείς περιορίσαμε την παροχή επιδομάτων και στέγασης στους αναγνωρισμένους πρόσφυγες στον έναν μήνα μετά την έκδοση της τελεσίδικης απόφασης -αυτό στο παρελθόν ήταν έξι μήνες- και σε συνδυασμό με την επιτάχυνση της διαδικασίας ουσιαστικά περιορίσαμε την παροχή προνομίων σε λίγους συνολικά μήνες από αρκετά χρόνια, όπως ίσχυε επί κυβέρνησης ΣΥΡΙΖΑ.</p>
          <p>Και βέβαια για πρώτη φορά πλέον από την 1η Ιουνίου έχουμε ξεκάθαρα θετικό ισοζύγιο νομίμων αναχωρήσεων από τη χώρα μας, δηλαδή απελάσεων, επιστροφών, μετεγκαταστάσεων από αφίξεις.</p>
          <p>Στο τελευταίο τρίμηνο από τη χώρα μας έφυγαν τρεις χιλιάδες επτακόσιες σαράντα έξι, ενώ έφτασαν μόνο δύο χιλιάδες τετρακόσιοι δέκα πέντε. Φέτος στόχος είναι να φτάσουμε στις δέκα χιλιάδες συνολικά επιστροφές, απελάσεις και μετεγκαταστάσεις.</p>
          <p>Το μήνυμα είναι ξεκάθαρο: Απελάσεις όσων δεν δικαιούνται διεθνούς προστασίας, σύμφωνα με το Διεθνές και το Ευρωπαϊκό Δίκαιο. Και βέβαια, στο θέμα των δομών με σύνθημα μας «ποτέ πια άλλη Μόρια», προχωράμε σε ένα φιλόδοξο αλλά ρεαλιστικό σχέδιο δημιουργίας κλειστών, ελεγχόμενων δομών στα σημεία εισόδου της χώρας μας, που θα περιλαμβάνουν χώρο υποδοχής, κλειστό χώρο κράτησης όσων δεν δικαιούνται διεθνούς προστασίας, χώρους διοίκησης, υγειονομικούς χώρους και, βέβαια, θα έχουν τα τελευταία μέτρα ασφαλείας, διπλή περίφραξη, συστήματα εισόδου-εξόδου, για την προστασία της ασφάλειας όλων και των διαμενόντων και των τοπικών κοινωνιών. Δομές που θα εγγυώνται την προστασία της δημόσιας υγείας και της δημόσιας ασφάλειας με σύγχρονες υποδομές.</p>
          <p>Πρόσφατα ήρθα στη Βουλή των Ελλήνων και παρουσίασα την ολοκλήρωση της απολύτου διαφανούς και ανοικτής διαγωνιστικής διαδικασίας, με πλήρη χρηματοδότηση της Ευρωπαϊκής Ένωσης, για τη δημιουργία των νέων κέντρων στη Σάμο, στην Κω και στη Λέρο, όπως επιβάλλει ο Κανονισμός της Βουλής.</p>
          <p>Και να θυμίσω στο Σώμα ότι επί ΣΥΡΙΖΑ, παρ’ ότι διατέθηκαν εκατοντάδες δισεκατομμύρια ευρώ για τη διαχείριση του μεταναστευτικού, καμμία σύμβαση δεν ήρθε στη Βουλή, βάσει της διαδικασίας που προβλέπει ο Κανονισμός για την ενημέρωση της αρμόδιας Διαρκούς Επιτροπής.</p>
          <p>Προχωράμε από κοινού με την Ευρωπαϊκή Ένωση στη δημιουργία μιας σύγχρονης δομής στη Λέσβο, ώστε να φύγουμε σύντομα από την προσωρινή δομή που δημιουργήθηκε στο Μαυροβούνι. Βέβαια, αυτή η προσωρινή δομή κατάφερε μέσα σε λίγες ημέρες να αντιμετωπίσει τις ανθρωπιστικές επιπτώσεις του εμπρησμού που έγινε στη Μόρια.</p>
          <p>Για τις μη κυβερνητικές οργανώσεις δημιουργήσαμε και λειτουργεί ένα νέο πλαίσιο ελέγχου της λειτουργίας και της οικονομικής δραστηριότητας των ΜΚΟ, και ξεχωρίζουμε αυτές τις οργανώσεις που πραγματικά συνέβαλαν στην αντιμετώπιση της μεγάλης μεταναστευτικής κρίσης από αυτές που κινούνται εκτός των ορίων της νομίμου συμπεριφοράς, όπως είδατε και με τη δικογραφία που σχηματίστηκε πρόσφατα στη Λέσβο. Βέβαια, αυτές οι ΜΚΟ που παράγουν αποτελεσματικό και πραγματικό ανθρωπιστικό έργο, επικροτούν αυτόν τον διαχωρισμό.</p>
          <p>Όλες αυτές οι δράσεις σωρευτικά οδήγησαν στην ουσιαστική αποσυμφόρηση των νησιών μας, των πέντε νησιών που επί ΣΥΡΙΖΑ σήκωσαν όλο το βάρος της μεταναστευτικής κρίσης όχι μόνο για τη χώρα μας αλλά και για ολόκληρη την Ευρωπαϊκή Ένωση. Αυτό δεν είναι δυνατόν και δεν θα συνεχίσει. Και σήκωσαν το βάρος επί ΣΥΡΙΖΑ όχι μόνο εξαιτίας των αυξημένων ροών αλλά και ως αποτέλεσμα των πολύ αργών διαδικασιών ασύλου -αυτά που εμείς αλλάξαμε φέτος-, αλλά και τις συνέπειες της κοινής δήλωσης Ευρωπαϊκής Ένωσης - Τουρκίας του 2016, που οδήγησε στον εγκλωβισμό των αιτούντων άσυλο στα νησιά. Αυτή ήταν μία κοινή δήλωση, την ερμηνεία της οποίας αποδέχτηκε, δυστυχώς για τα νησιά μας, η κυβέρνηση ΣΥΡΙΖΑ.</p>
          <p>Η πολιτική μας είναι ξεκάθαρη: Καμμία μόνιμη παραμονή προσφύγων και μεταναστών στην ακριτική Ελλάδα και στα νησιά του Αιγαίου για λόγους καθαρά εθνικούς.</p>
          <p>Η αποσυμφόρηση έγινε μέσα στο 2020 και συνεχίζεται. Τριάντα χιλιάδες άτομα έφυγαν από τα νησιά. Τα ΚΥΤ επέστρεψαν πλέον στο προ κρίσης επίπεδο στις δεκαεπτά χιλιάδες. Δηλαδή, έχουμε μείωση από τις αρχές της χρονιάς κατά 56% και συνεχίζουμε. Τα Χριστούγεννα το νούμερο θα είναι ακόμα μικρότερο. Και ως το Πάσχα και το καλοκαίρι του 2021 στόχος μας είναι οι δομές στα νησιά μας να είναι σχεδόν άδειες. Δεν θέλαμε και δεν είναι πλέον τα νησιά μας αποθήκες ψυχών.</p>
          <p>Για το θέμα των ασυνόδευτων, για πρώτη φορά δεν υπάρχουν ασυνόδευτα στα νησιά μας. Έχουν φύγει όλα τα ασυνόδευτα από τα ΚΥΤ των νησιών και πολύ σύντομα θα καταργηθεί και αυτό το επαίσχυντο, η παραμονή ασυνόδευτων ανηλίκων σε αστυνομικά τμήματα. Μέσα στο 2020, θα έχουν αποχωρήσει όλα τα ασυνόδευτα ανήλικα που βρίσκονται σε αστυνομικά τμήματα. Ήδη φέτος έχουμε χίλια παιδιά λιγότερα στη χώρα μας από ό,τι είχαμε στην αρχή της χρονιάς, χάρη στα προγράμματα μετεγκαταστάσεων.</p>
          <p>Ακόμα περισσότερο στηρίζουμε τους δήμους που σήκωσαν το βάρος της μεταναστευτικής κρίσης με 15,5 εκατομμύρια που δόθηκαν φέτος στους δήμους αυτούς, με 750.000 που δόθηκαν για αποζημιώσεις και εξετάζουμε περαιτέρω αιτήματα, με 25 εκατομμύρια που δόθηκαν στο Ταμείο Αλληλεγγύης για έργα υποδομών σε αυτά τα νησιά.</p>
          <p>Θέλουμε, λοιπόν, και επιτυγχάνουμε ουσιαστική και απολύτως διατηρήσιμη αποσυμφόρηση. Δεν είναι στα σχέδιά μας να γεμίσουμε τη χώρα δομές, αλλά να κλείσουμε δομές. Φέτος κλείνουμε εξήντα επτά ξενοδοχεία στην ηπειρωτική Ελλάδα. Του χρόνου θα κλείσουμε επτά δομές στην ηπειρωτική Ελλάδα, γιατί πλέον η αποσυμφόρηση δεν θα είναι μόνο στα νησιά. Θα είναι σε όλη τη χώρα.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)</scene>
        <speech by="athanasios_mpouras" eId="debate_2020-10-24_speech_59">
          <from>Αθανάσιος Μπούρας</from>
          <p>Ολοκληρώστε, κύριε Υπουργέ.</p>
        </speech>
        <speech by="notis_mitarakis" eId="debate_2020-10-24_speech_60">
          <from>ΝΟΤΗΣ ΜΗΤΑΡΑΚΗΣ</from>
          <p>Μία παράγραφος, κύριε Πρόεδρε.</p>
          <p>Προχωράμε, λοιπόν, και οι ελληνικές μας θέσεις ζητούν: Την αυστηρή φύλαξη των κοινών μας συνόρων. Την ισχυρή πολιτική κοινών ευρωπαϊκών απελάσεων όσων δεν δικαιούνται διεθνούς προστασίας. Τη μετεγκατάσταση στα πλαίσια της αλληλεγγύης των αναγνωρισμένων προσφύγων. Και τη δημιουργία μηχανισμών αντιμετώπισης κρίσεων, σαν αυτές που βιώσαμε στη χώρα μας τον Φεβρουάριο του 2020.</p>
          <p>Η Κυβέρνηση έχει μία συνολική πολιτική και αντιμετωπίζει τις επιπτώσεις του μεταναστευτικού. Για τους λόγους αυτούς καταψηφίζω την πρόταση δυσπιστίας.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="athanasios_mpouras" eId="debate_2020-10-24_speech_61">
          <from>Αθανάσιος Μπούρας</from>
          <p>Ευχαριστούμε και εμείς.</p>
        </speech>
        <speech by="panagiotis_skourletis" eId="debate_2020-10-24_speech_62">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Κύριε Πρόεδρε, θα ήθελα τον λόγο.</p>
        </speech>
        <speech by="athanasios_mpouras" eId="debate_2020-10-24_speech_63">
          <from>Αθανάσιος Μπούρας</from>
          <p>Ορίστε, κύριε Σκουρλέτη.</p>
        </speech>
        <speech by="panagiotis_skourletis" eId="debate_2020-10-24_speech_64">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Θέλω να κάνω μία δήλωση-ερώτημα προς τον κύριο Υπουργό. Σήμερα στην αγγλόφωνη έκδοση του γερμανικού περιοδικού «SPIEGEL» υπάρχουν καταγγελίες ότι το Ελληνικό Λιμενικό σε συνεργασία με την FRONTEX ,προβαίνει σε επαναπροωθήσεις, τα λεγόμενα push backs. Θέλω, λοιπόν, να ακούσω από τον κύριο Υπουργό εάν αυτό αληθεύει, εάν έχει ενημερωθεί και τι σκοπεύει να κάνει.</p>
        </speech>
        <speech by="panagiotis_libanos" eId="debate_2020-10-24_speech_65">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Κύριε Πρόεδρε, τι έγινε τώρα; Ως τι μιλάει ο κ. Σκουρλέτης;</p>
        </speech>
        <speech by="panagiotis_skourletis" eId="debate_2020-10-24_speech_66">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Αυτό είναι το δικαίωμα, με βάση τον Κανονισμό, να έχω μία δίλεπτη παρέμβαση μετά την τοποθέτηση του κ. Υπουργού.</p>
        </speech>
        <speech by="panagiotis_libanos" eId="debate_2020-10-24_speech_67">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Ως τι;</p>
        </speech>
        <speech by="panagiotis_skourletis" eId="debate_2020-10-24_speech_68">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Ως Κοινοβουλευτικός Εκπρόσωπος. Το γνωρίζει το Προεδρείο.</p>
        </speech>
        <speech by="panagiotis_libanos" eId="debate_2020-10-24_speech_69">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Αποσύρατε τον κ. Τσακαλώτο;</p>
        </speech>
        <speech by="panagiotis_skourletis" eId="debate_2020-10-24_speech_70">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Κάνουμε αντικατάσταση.</p>
        </speech>
        <speech by="athanasios_mpouras" eId="debate_2020-10-24_speech_71">
          <from>Αθανάσιος Μπούρας</from>
          <p>Παρακαλώ. Για να δώσω εγώ τον λόγο σημαίνει ότι υπάρχει ενημέρωση. Σε όλα τα κόμματα γίνεται αυτό. Υπάρχουν και επιμέρους αντικαταστάσεις.</p>
        </speech>
        <speech by="panagiotis_libanos" eId="debate_2020-10-24_speech_72">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Άρα, θα είναι όλη μέρα ο κ. Σκουρλέτης.</p>
        </speech>
        <speech by="panagiotis_skourletis" eId="debate_2020-10-24_speech_73">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Όχι όλη μέρα. Έως τις 16.00. Να μαθαίνετε.</p>
        </speech>
        <speech by="panagiotis_libanos" eId="debate_2020-10-24_speech_74">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Να ακούμε. Εμείς είμαστε της δημοκρατίας.</p>
        </speech>
        <speech by="athanasios_mpouras" eId="debate_2020-10-24_speech_75">
          <from>Αθανάσιος Μπούρας</from>
          <p>Κύριε Υπουργέ, θέλετε να απαντήσετε;</p>
        </speech>
        <speech by="notis_mitarakis" eId="debate_2020-10-24_speech_76">
          <from>ΝΟΤΗΣ ΜΗΤΑΡΑΚΗΣ</from>
          <p>Ναι, κύριε Πρόεδρε.</p>
        </speech>
        <speech by="athanasios_mpouras" eId="debate_2020-10-24_speech_77">
          <from>Αθανάσιος Μπούρας</from>
          <p>Ορίστε, έχετε τον λόγο.</p>
        </speech>
        <speech by="notis_mitarakis" eId="debate_2020-10-24_speech_78">
          <from>ΝΟΤΗΣ ΜΗΤΑΡΑΚΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κύριε Κοινοβουλευτικέ Εκπρόσωπε της Αξιωματικής Αντιπολίτευσης, η προσπάθεια της ελληνικής Κυβέρνησης, η επιτυχημένη προσπάθεια, να φυλάττει τα ελληνικά σύνορα από τον Μάρτιο του 2020, έχει δημιουργήσει μια τεράστια οικονομική καταστροφή στα κυκλώματα των λαθροδιακινητών. Η Ελλάδα υπολογίζει ότι έχασαν περίπου 100 εκατομμύρια ευρώ αυτοί που εμπορεύονται τον ανθρώπινο πόνο.</p>
          <p>Έχουμε βρεθεί αρκετές φορές αντιμέτωποι με οργανωμένη προπαγάνδα, με άρθρα τα οποία αναφέρουν την τουρκική ακτοφυλακή ως πηγή της πληροφόρησης. Το συγκεκριμένο, όμως, που λέτε, υπερβαίνει και αυτό. Πλέον ακόμα και η FRONTEX είναι μαζί μας στη δημιουργία επαναπροωθήσεων.</p>
          <p>Τα πράγματα είναι ξεκάθαρα. Η χώρα μας φυλάει τα σύνορά της. Τα φυλάττει με απόλυτο σεβασμό στο Διεθνές Δίκαιο. Νιώθω ότι αναπολείτε την περίοδο των αυξημένων ροών του 2015. Αυτό διαβάζω στην παρέμβασή σας; Θέλετε η χώρα μας να μη φυλάσσει τα σύνορά της; Θέλετε να μπούνε πάλι ένα εκατομμύριο άνθρωποι στη χώρα μας; Αυτό προτείνετε; Δεν είστε περήφανοι που η χώρα μας φυλάττει τα σύνορά της;</p>
          <p>(Παρατεταμένα χειροκροτήματα από την πτέρυγα της Νέας Δημοκρατίας)</p>
        </speech>
        <speech by="panagiotis_skourletis" eId="debate_2020-10-24_speech_79">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Να μην παρερμηνεύετε, κύριε Υπουργέ.</p>
        </speech>
        <speech by="notis_mitarakis" eId="debate_2020-10-24_speech_80">
          <from>ΝΟΤΗΣ ΜΗΤΑΡΑΚΗΣ</from>
          <p>Εγώ είμαι περήφανος, που το Ελληνικό Λιμενικό φέτος έχει σώσει δεκάδες ζωές στο Αιγαίο. Φέτος έχουμε λιγότερους θανάτους από ποτέ στη χώρα μας.</p>
          <p>Σας το λέω ξεκάθαρα: Η χώρα μας φυλάττει τα σύνορά της με απόλυτο σεβασμό στο Διεθνές Δίκαιο, και παρακαλώ να μην αναπαράγουμε προπαγάνδα άλλων κρατών μέσα σε αυτή την Αίθουσα.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="athanasios_mpouras" eId="debate_2020-10-24_speech_81">
          <from>Αθανάσιος Μπούρας</from>
          <p>Συνεχίζουμε τον κατάλογο. Θα μιλήσουν στη συνέχεια πέντε συνάδελφοι. Τους εκφωνώ για να το γνωρίζουν: Ο κ. Γιώργος Στύλιος, ο κ. Γεώργιος Μαρίνος, ο κ. Μάξιμος Χαρακόπουλος, ο κ. Τρύφων Αλεξιάδης και ο κ. Ανδρέας Νικολακόπουλος. Στη συνέχεια τον λόγο θα πάρει ο Αναπληρωτής Υπουργός Μετανάστευσης και Ασύλου κ. Κουμουτσάκος.</p>
          <p>Θα ήθελα να πω σε όλους, ότι αντί να λένε στο Προεδρείο «ένα λεπτό, κύριε Πρόεδρε», υπάρχει η προειδοποίηση των έξι λεπτών και εκεί θα φροντίζουν να τελειώνουν. Πρέπει όλοι να σεβαστούμε -με πρώτον εμένα και όποιον θα ακολουθήσει στην προεδρία- ότι υπάρχουν και συνάδελφοι που πρέπει να μιλήσουν. Αν ο καθένας καταχράται χρόνο δικό τους, τότε δεν θα μιλήσουν.</p>
          <p>Ορίστε, κύριε Στύλιο, έχετε τον λόγο για επτά λεπτά.</p>
        </speech>
        <speech by="georgios_stulios" eId="debate_2020-10-24_speech_82">
          <from>ΓΕΩΡΓΙΟΣ ΣΤΥΛΙΟΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, οι Έλληνες πολίτες πριν από δεκαέξι μήνες περίπου γύρισαν οριστικά την πλάτη στο ψέμα και στον λαϊκισμό. Έδωσαν την εντολή στην Κυβέρνηση της Νέας Δημοκρατίας και του Κυριάκου Μητσοτάκη να επιστρέψει τη χώρα στην κανονικότητα, με πυξίδα την αλήθεια και την ειλικρίνεια, στον δρόμο της Ευρώπης και της κοινής λογικής, με μετριοπάθεια, σύνεση και πραγματισμό, μακριά από την τοξικότητα και τις άγονες αντιπαραθέσεις του παρελθόντος.</p>
          <p>Η Κυβέρνηση, από την πρώτη στιγμή σε αυτό το πλαίσιο χάραξε την πολιτική της, με βασική αρχή την αύξηση του εθνικού μας πλούτου και την επίτευξη της ευημερίας για τους πολλούς. Στην πολιτική, όμως, τα γεγονότα είναι αυτά που καθορίζουν την ατζέντα και πολλές φορές τα γεγονότα κινούνται εκτός προγραμματισμού και βούλησης.</p>
          <p>Από τους πρώτους μήνες διακυβέρνησης της χώρας, η Κυβέρνηση διαχειρίζεται κρίσεις, για τις οποίες δεν είναι υπεύθυνη, κρίσεις οι οποίες δεν προήλθαν από δικούς τους λαθεμένους χειρισμούς και δεν ήταν αποτέλεσμα της δικής της πολιτικής. Το μεταναστευτικό και η προσπάθεια εισβολής στον Έβρο, η παγκόσμια πανδημία του κορωνοϊού και η οικονομική ύφεση, που είναι αποτέλεσμά της, η ένταση με την Τουρκία και οι προκλήσεις στα θαλάσσια σύνορά μας, οι φυσικές καταστροφές δοκιμάζουν, όχι μόνο την Κυβέρνηση, αλλά το πολιτικό σύστημα και την ελληνική κοινωνία στο σύνολό της.</p>
          <p>Κυρίες και κύριοι συνάδελφοι, η χώρα πορεύεται εν μέσω πολλαπλών κρίσεων στο εσωτερικό, αλλά και στο εξωτερικό. Σε καταστάσεις κρίσεων, οι πολίτες απαιτούν από την πολιτική ηγεσία πυγμή, σοβαρότητα, αλήθεια, αποτελεσματικότητα και ευθύνη. Σε καταστάσεις εθνικών κρίσεων που αγγίζουν τον πυρήνα της εθνικής μας υπόστασης δεν έχουμε την πολυτέλεια να σπαταλούμε δυνάμεις σε άγονες αντιπαραθέσεις. Δεν έχουμε την πολυτέλεια του λαϊκισμού και της δημαγωγίας. Δεν έχουμε την πολυτέλεια να επιλέγουμε τον δρόμο, που, δυστυχώς, επιλέγει με την πρόταση μομφής η Αξιωματική Αντιπολίτευση προς τον Υπουργό Οικονομικών. Η πρόταση δυσπιστίας της Αξιωματικής Αντιπολίτευσης τη δεδομένη χρονική στιγμή καταδεικνύει ότι ο ΣΥΡΙΖΑ δεν μπορεί να ανταποκριθεί στο αίτημα του ελληνικού λαού. Δεν μπορεί να λειτουργήσει δημιουργικά. Δεν μπορεί να βοηθήσει τους πολίτες να αλλάξουν τη ζωή τους προς το καλύτερο. Επιλέγει τη σύγκρουση και τη σκληρή αντιπαράθεση.</p>
          <p>Με την άκαιρη πρόταση δυσπιστίας, η Αξιωματική Αντιπολίτευση επιστρέφει στον πραγματικό της εαυτό, στον ΣΥΡΙΖΑ του παρελθόντος, της σύγκρουσης και των μνημονίων, των υπερβολών, στα μεγάλα λόγια, στις υποσχέσεις, στα ψέματα.</p>
          <p>Άκουσα με μεγάλη προσοχή την προσπάθεια της Αξιωματικής Αντιπολίτευσης να αιτιολογήσει την επιλογή της για την πρόταση μομφής. Η κριτική της είναι ότι η Κυβέρνηση είναι ανάλγητη και οδηγεί χιλιάδες πολίτες στον δρόμο, με τις προβλέψεις της στον νόμο με το νέο Πτωχευτικό Δίκαιο. Δεν θα απαντήσω στο τι προβλέπει ο νόμος. Έχουν τοποθετηθεί ο Υπουργός κατά τη συζήτηση του νομοσχεδίου στην επιτροπή, αλλά και ο εισηγητής μας. Εξάλλου θα έχουμε την ευκαιρία να μιλήσουμε για το συγκεκριμένο νομοσχέδιο τη Δευτέρα, κατά τη συζήτηση, όπου και θα τοποθετηθώ.</p>
          <p>Για την ιστορική αλήθεια, όμως, ρωτώ τα εξής: Δεν είναι γεγονός ότι η προηγούμενη κυβέρνηση ΣΥΡΙΖΑ - ΑΝΕΛ κατήργησε με τους νόμους 4346/2015 και 4592/2019 οριζόντια την προστασία της πρώτης κατοικίας; Δεν είναι γεγονός ότι επί ΣΥΡΙΖΑ έγιναν είκοσι έξι χιλιάδες πλειστηριασμοί; Δεν είναι γεγονός ότι επί ΣΥΡΙΖΑ ψηφίστηκαν οι ηλεκτρονικοί πλειστηριασμοί και δρομολογήθηκαν εκατόν τριάντα πέντε χιλιάδες νέοι πλειστηριασμοί που εκκρεμούν αυτή τη στιγμή;</p>
          <p>Αν η Αξιωματική Αντιπολίτευση δεν συμφωνεί με την κυβερνητική πρόταση, τι προτείνει; Προτείνει την επιστροφή στην προηγούμενη κατάσταση που δεν υπήρχε καμία πρόνοια; Αν έχει κάτι άλλο να προτείνει, γιατί δεν το έκανε πράξη όσο ήταν κυβέρνηση; Τεσσεράμισι χρόνια κυβερνούσε αυτή τη χώρα, αλλά φρόντισε να κληρονομήσει αυτό το πρόβλημα στην επόμενη κυβέρνηση, στην Κυβέρνηση της Νέας Δημοκρατίας.</p>
          <p>Είναι μία τακτική, που ακολουθήθηκε για πολλές δεκαετίες τα προηγούμενα χρόνια από πολλές κυβερνήσεις. Όμως, δεν μπορούμε να συνεχίσουμε με την ίδια λαθεμένη νοοτροπία. Δεν μπορούμε να επαναλαμβάνουμε τα λάθη του παρελθόντος.</p>
          <p>Κυρίες και κύριοι συνάδελφοι, η Κυβέρνηση αντιμετωπίζει πολλαπλές εθνικές κρίσεις στο εσωτερικό και στο εξωτερικό πεδίο. Η Αντιπολίτευση έχει να αντιμετωπίσει μία και μόνο κρίση, την εσωκομματική της κρίση, που προέρχεται, κατά τη δική μου γνώμη, από τα χαμηλά ποσοστά αποδοχής της, από την αδυναμία στρατηγικής της, την αδυναμία να απαντήσει στα μεγάλα προβλήματα που αφορούν τους πολίτες. Εκεί, λοιπόν, αποσκοπεί η πρόταση μομφής της Αξιωματικής Αντιπολίτευσης, στο ξεκαθάρισμα λογαριασμών στο εσωτερικό, στο εσωκομματικό πεδίο του ΣΥΡΙΖΑ. Μόνο που όλα αυτά δεν αφορούν τους πολίτες, δεν αφορούν τους νέους μας.</p>
          <p>Η Κυβέρνηση προχωρά γρήγορα και αποφασιστικά, κλείνοντας οριστικά το κεφάλαιο «Χρυσή Αυγή», που τόσο πολύ ταλαιπώρησε τον τόπο, στέλνοντας μήνυμα διασφάλισης της εθνικής μας κυριαρχίας σε συμμάχους και εχθρούς, παίρνοντας μέτρα για την ανθρώπινη ζωή και αξιοπρέπεια στην κρίση του κορωνοϊού, δημιουργώντας το κατάλληλο περιβάλλον για ανάπτυξη και προκοπή.</p>
          <p>Οι πολίτες μάς το λένε παντού και καθημερινά: «Πάτε καλά. Προχωρήστε. Είμαστε έκπληκτοι από την προσπάθεια της Κυβέρνησης και από τα αποτελέσματα τα οποία φέρνει». Οι πολίτες, λοιπόν, το αντιλαμβάνονται και νιώθουν δικαιωμένοι, που με την επιλογή τους πριν από δεκαέξι μήνες, την κρίσιμη στιγμή, την κρίση της χώρας τη διαχειρίζεται η Νέα Δημοκρατία και η Κυβέρνηση του Κυριάκου Μητσοτάκη.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="georgios_stulios" eId="debate_2020-10-24_speech_83">
          <from>ΓΕΩΡΓΙΟΣ ΣΤΥΛΙΟΣ</from>
        </speech>
        <speech by="athanasios_mpouras" eId="debate_2020-10-24_speech_84">
          <from>Αθανάσιος Μπούρας</from>
          <p>Κι εμείς ευχαριστούμε τον κ. Στύλιο και για την ακρίβεια του χρόνου.</p>
          <p>Καλώ στο Βήμα τον Βουλευτή του ΚΚΕ κ. Γεώργιο Μαρίνο για επτά λεπτά.</p>
          <p>Ορίστε, κύριε Μαρίνο, έχετε τον λόγο.</p>
        </speech>
        <speech by="georgios_marinos" eId="debate_2020-10-24_speech_85">
          <from>ΓΕΩΡΓΙΟΣ ΜΑΡΙΝΟΣ</from>
          <p>Ευχαριστώ, κύριε Πρόεδρε.</p>
          <p>Έχουν δει πολλά τα μάτια μας από κινήσεις αποπροσανατολισμού και χειραγώγησης του λαού από τη Νέα Δημοκρατία, τον ΣΥΡΙΖΑ και το ΠΑΣΟΚ-ΚΙΝΑΛ, που κυβερνούν τόσα χρόνια και προσπαθούν να καλύψουν τις πομπές τους, να κρύψουν ότι η πολιτική τους υπηρετεί τα συμφέροντα του μεγάλου κεφαλαίου και διαχειρίζεται το βάρβαρο καπιταλιστικό σύστημα, που γεννά συνεχώς μεγαλύτερα βάσανα για τις εργατικές λαϊκές οικογένειες.</p>
          <p>Αυτή η πολιτική φόρτωσε την προηγούμενη καπιταλιστική κρίση στον λαό και συνεχίζει να του φορτώνει τη νέα κρίση και τις συνέπειες της πανδημίας. Τα χρηματοδοτικά εργαλεία που διαφημίζετε, τα δισεκατομμύρια του λεγόμενου «Ταμείου Ανάπτυξης» πηγαίνουν για την κερδοφορία του μεγάλου κεφαλαίου. Αυτή η πολιτική χρεοκόπησε εκατοντάδες χιλιάδες εργάτες, βιοπαλαιστές αγρότες και αυτοαπασχολούμενους επαγγελματίες, που έχουν χάσει ήδη τα σπίτια τους, την περιουσία τους και πολλοί περισσότεροι βιώνουν αυτό το μαρτύριο στις μέρες μας μέσα στα σαγόνια της εφορίας και των τραπεζών.</p>
          <p>Σταματήστε, κύριοι της Κυβέρνησης, να ειρωνεύεστε τον λαό που στενάζει προβάλλοντας τις αθλιότητες περί δεύτερης ευκαιρίας. Το νομοσχέδιο για το Πτωχευτικό Δίκαιο βάζει την ταφόπλακα στον λάκκο, που ανοίξατε τα προηγούμενα χρόνια μαζί με τον ΣΥΡΙΖΑ και το ΠΑΣΟΚ!</p>
          <p>Σταματήστε, κύριοι του ΣΥΡΙΖΑ, να αναμασάτε ότι δεν ξέρετε κάτι για τον φόνο. Η πολιτική σας έχει στιγματιστεί από την αντιμετώπιση των κινητοποιήσεων των εργαζομένων κατά των χιλιάδων πλειστηριασμών ως ιδιώνυμο αδίκημα και αυτό δεν ξεπλένεται.</p>
          <p>Τι να πείτε όλοι σας στους εκατοντάδες χιλιάδες ανέργους, που προσπαθούν να κρατηθούν, χωρίς καν κι αυτό το επίδομα της συμφοράς; Τι να πείτε για τους υποαπασχολούμενους, που φυτοζωούν, την τζάμπα εργασία, την εργασιακή ζούγκλα και την εργοδοτική τρομοκρατία που επικρατούν στους τόπους δουλειάς; Τι να πείτε για τις οδυνηρές μειώσεις στους μισθούς και στις συντάξεις;</p>
          <p>Τι να πείτε για τους πλημμυροπαθείς, που σηκώνουν τον σταυρό του μαρτυρίου στην Εύβοια, στην Καρδίτσα, στην Κρήτη, στα Επτάνησα και στις άλλες περιοχές, θύματα της πολιτικής σας και της Ευρωπαϊκής Ένωσης, που αντιμετωπίζουν τις αναγκαίες υποδομές ως κόστος;</p>
          <p>Τι να πείτε για το μέλλον των χιλίων διακοσίων εργαζομένων της ΛΑΡΚΟ, που την υποβαθμίσατε συνειδητά και τώρα την οδηγείτε στο πούλημα ή το κλείσιμο; Είστε συνένοχοι.</p>
          <p>Εμπορευματοποιήσατε το δημόσιο σύστημα υγείας, που βρέθηκε ανοχύρωτο μέσα στην πανδημία, με χιλιάδες ελλείψεις σε γιατρούς και νοσηλευτές, ελλείψεις σε μονάδες εντατικής θεραπείας.</p>
          <p>Υποβαθμίσατε τη μόρφωση των παιδιών και καταπατήσατε το δικαίωμα για σύγχρονες και επαρκείς σχολικές αίθουσες, για εκπαιδευτικούς. Όλοι σας αντιμετωπίσατε εχθρικά τους αγώνες των μαθητών και καταφύγατε στην καταστολή.</p>
          <p>Η στρατηγική σύμπλευση Νέας Δημοκρατίας, ΣΥΡΙΖΑ και ΚΙΝΑΛ πατάει στο έδαφος της γεωστρατηγικής αναβάθμισης των ελληνικών οικονομικών ομίλων, για να επεκτείνουν τη δράση τους και να αποκομίσουν μεγαλύτερα κέρδη, διεκδικώντας μερίδιο από τη λεία των ιμπεριαλιστικών πολέμων και επεμβάσεων. Στο όνομα αυτών των συμφερόντων υποστηρίζετε φανατικά τη συνεχώς και πιο βαθιά ενσωμάτωση της χώρας στον δολοφονικό μηχανισμό του ΝΑΤΟ και στην Ευρωπαϊκή Ένωση, την ενίσχυση των σχέσεων με τις Ηνωμένες Πολιτείες και τη στήριξη των σχεδιασμών τους στον ανταγωνισμό με τη Ρωσία και την Κίνα. Δική σας είναι η ευθύνη για τις αμερικανο-νατοϊκές βάσεις στην Ελλάδα και τη μετατροπή της χώρας σε πολεμικό ορμητήριο κατά άλλων κρατών και λαών, βάζοντας τον λαό μας σε μεγάλους κινδύνους.</p>
          <p>Μαζί εντάξατε τη χώρα στον πολιτικό-στρατιωτικό βραχίονα της Ευρωπαϊκής Ένωσης, τη μόνιμη διαρθρωμένη συνεργασία, και εμπλέξατε τις ένοπλες δυνάμεις σε ιμπεριαλιστικές αποστολές στο εξωτερικό. Καλλιεργείτε ψεύτικες προσδοκίες για την παρέμβαση των Αμερικανών, της Γερμανίας ή της Γαλλίας, της «Δύσης», όπως λέτε, στις ελληνοτουρκικές σχέσεις, με στόχο τη συνεκμετάλλευση του Αιγαίου και της Ανατολικής Μεσογείου.</p>
          <p>Έχετε εκτεθεί ανεπανόρθωτα. Η κατάσταση που έχει διαμορφωθεί στην περιοχή, οι έρευνες του τουρκικού πλοίου «Ορούτς Ρέις» πλησίον του Καστελόριζου, οι πιθανές γεωτρήσεις και ο κίνδυνος στρατιωτικής εμπλοκής δείχνουν τις μεγάλες πολιτικές ευθύνες όλων των κυβερνήσεων και των αστικών κομμάτων, όλων των κομμάτων που ακουμπούν τις ελπίδες τους στον ευρωατλαντικό ιμπεριαλισμό, ο οποίος κινείται με βάση τους στόχους του, διατηρεί ισχυρές οικονομικές, πολιτικές και στρατιωτικές σχέσεις με τη νατοϊκή Τουρκία και καλύπτει ή ακόμα τροφοδοτεί την τουρκική επιθετικότητα.</p>
          <p>Το Κομμουνιστικό Κόμμα της Ελλάδας καταψηφίζει τη συνολική αντιλαϊκή πολιτική της Κυβέρνησης της Νέας Δημοκρατίας και του ΣΥΡΙΖΑ και καλεί τον λαό να κάνει τη δική του μομφή, που θα συνδυαστεί με την κλιμάκωση μαζικών και οργανωμένων αγώνων για την ικανοποίηση των αναγκών του, για την αντιμετώπιση της νέας αντεργατικής καταιγίδας, που έχει ήδη αναγγείλει η Κυβέρνηση, για την ισοπέδωση του οκταώρου και του σταθερού χρόνου εργασίας, την επιβολή νέου συνδικαλιστικού νόμου, με στόχο να μπουν στον γύψο τα συνδικαλιστικά δικαιώματα και να κλιμακωθεί η καταστολή.</p>
          <p>Πιστεύουμε στην πάλη της εργατικής τάξης και στη δύναμη της συμμαχίας της με τα λαϊκά στρώματα, ενάντια στον κοινό αντίπαλο, το κεφάλαιο και την εξουσία του. Αυτή είναι η ελπίδα και η λαϊκή δύναμη θα πολλαπλασιαστεί μέσα από τη συνάντηση με το Κομμουνιστικό Κόμμα της Ελλάδας, στον αγώνα για την ανατροπή της καπιταλιστικής βαρβαρότητας, για να πάρουν οι άνθρωποι του μόχθου αυτά που τους ανήκουν, να γίνουν ιδιοκτήτες του πλούτου που παράγουν.</p>
          <p>Ευχαριστώ, κύριε Πρόεδρε.</p>
        </speech>
        <speech by="athanasios_mpouras" eId="debate_2020-10-24_speech_86">
          <from>Αθανάσιος Μπούρας</from>
          <p>Κι εγώ ευχαριστώ, γιατί τηρήσατε τον χρόνο.</p>
          <p>Πριν από λίγο, μου τηλεφώνησε ο κύριος Πρόεδρος, ο οποίος δέχεται κάποιες διαμαρτυρίες συναδέλφων, που βρίσκονται οριακά με τους χρόνους να μιλήσουν και για να μην αναγκαστούμε να πάμε στα πέντε λεπτά, γιατί γίνεται ένας υπολογισμός τώρα εκ νέου. Σας ξαναείπα ότι οι χρόνοι σήμερα και αύριο είναι συγκεκριμένοι και πεπερασμένοι, γι’ αυτό λοιπόν θα τηρούνται υποχρεωτικά τα επτά λεπτά. Μαζί με το κουδουνάκι εγώ θα προειδοποιώ στα έξι λεπτά ότι έχετε ένα λεπτό, για να πάτε στην κατάληξη της ομιλίας σας.</p>
          <p>Τον λόγο έχει ο κ. Μάξιμος Χαρακόπουλος για επτά λεπτά.</p>
        </speech>
        <speech by="maximos_xarakopoulos" eId="debate_2020-10-24_speech_87">
          <from>ΜΑΞΙΜΟΣ ΧΑΡΑΚΟΠΟΥΛΟΣ</from>
          <p>Ευχαριστώ, κύριε Πρόεδρε, δεν θα χρειαστεί να κάνετε την υπόμνηση.</p>
          <p>Κυρίες και κύριοι συνάδελφοι, η πρόταση δυσπιστίας της Αξιωματικής Αντιπολίτευσης προς τον Υπουργό Οικονομικών είναι κατώτερη των περιστάσεων και θα αποδειχθεί τουφεκιά στον αέρα. Πρώτον, διότι δεν αποτελεί προσωπική μομφή προς τον Υπουργό για κάποιο σκάνδαλο, που εγείρει ερωτηματικά ακεραιότητας. Ο κ. Σταϊκούρας δεν κάνει τίποτα λιγότερο και τίποτα περισσότερο απ’ ότι δεσμεύτηκε στις προγραμματικές της δηλώσεις η Κυβέρνηση, να λύσει το πρόβλημα των κόκκινων δανείων. Ο δεύτερος λόγος που χαρακτηρίζει κατώτερη των περιστάσεων την πρόταση μομφής είναι ο χρόνος που επέλεξε ο κ. Τσίπρας να ασκήσει καταχρηστικά το κορυφαίο αυτό κοινοβουλευτικό όπλο, με άσφαιρα όμως πυρά.</p>
          <p>Κυρίες και κύριοι συνάδελφοι, βιώνουμε μια πραγματική καταιγίδα συνδυασμού αρνητικών συγκυριών, που όμοιά της δύσκολα μπορούμε να θυμηθούμε τις τελευταίες δεκαετίες. Η χώρα βρίσκεται αντιμέτωπη με τρεις, ταυτοχρόνως, μείζονες κρίσεις, τις οποίες καλείται να υπερνικήσει στο ίδιο διάστημα. Μιλούμε, πρώτον, για την υγειονομική κρίση με την πανδημία του κορωνοϊού, που δυστυχώς αυξάνεται αλματωδώς, λόγω και κάποιων ανεύθυνων συμπεριφορών. Δεύτερον, μιλούμε για την τουρκική επιθετικότητα, η οποία σε κατάσταση πρωτοφανούς παροξυσμού και νεοοθωμανικής φαντασίωσης ξεδιπλώνει όλο το πλέγμα των παράνομων διεκδικήσεών της έναντι της Ελλάδος. Και τρίτον, μιλούμε για την ύφεση στην οικονομία, η οποία προέκυψε ως αποτέλεσμα της πανδημίας και των μέτρων αντιμετώπισής της και έχει λάβει εγχώριες, αλλά και παγκόσμιες διαστάσεις. Το είδαμε άλλωστε με την κατάρρευση, στην πραγματικότητα, του τουριστικού κλάδου το καλοκαίρι και τις ζοφερές προβλέψεις και για το επόμενο έτος.</p>
          <p>Υπό αυτές τις συνθήκες, θα περίμενε κανείς ότι οι πολιτικές δυνάμεις του τόπου θα έβαζαν ως πρώτιστο στόχο το εθνικό συμφέρον, ότι θα γινόταν συστράτευση όλων για την αντιμετώπιση των δυσχερειών, ότι θα έμπαιναν στην άκρη οι δευτερεύουσες διαφορές και ιδίως από την αντιπολίτευση θα ασκείτο μια εποικοδομητική κριτική, χωρίς ακρότητες και άσκοπους λαϊκισμούς.</p>
          <p>Ωστόσο, σε αυτόν τον ταλαίπωρο τόπο, φαίνεται ότι δεν τα έχουμε δει όλα. Ο ΣΥΡΙΖΑ, έχοντας, μετά την απώλεια της εξουσίας, εισέλθει σε μια μακρά κρίση ταυτότητας και ενδοστρέφειας και βλέποντας τα απογοητευτικά νούμερα των δημοσκοπήσεων, αποφάσισε να παίξει το δοκιμασμένο χαρτί της όξυνσης, σε όλα τα μέτωπα. Αφού δεν πείθει την κοινωνία ο κ. Τσίπρας, αφού δεν πείθει και μεγάλη μερίδα των στελεχών του, αφού αντιλήφθηκε ότι δεν είναι ο εκτός κριτικής, αδιαμφισβήτητος ηγέτης, αλλά τελεί υπό αίρεση, θυμήθηκε τον προ του 2015 εαυτό του. Το κόμμα του προσεταιρίζεται με μεγάλη ευκολία οποιαδήποτε διαμαρτυρία και οποιοδήποτε μαξιμαλιστικό αίτημα, με αποκλειστικό στόχο τη φθορά της Κυβέρνησης.</p>
          <p>Γι’ αυτό και στήριξε το εντελώς παράλογο, από πάσης απόψεως, φαινόμενο των μαθητικών καταλήψεων. Γι’ αυτό σήκωσε, όψιμα, πατριωτική παντιέρα στα ελληνοτουρκικά, ζητώντας από την Κυβέρνηση να κάνει αυτά που οι ίδιοι δεν έκαναν επί της τεσσερισήμισι χρόνια. Γι’ αυτό έφτασε να καταψηφίσει ακόμη και τα μέτρα για την ανακούφιση όσων καταστράφηκαν από τον κυκλώνα «Ιανό» και μέσα σ’ αυτούς είναι και οι κάτοικοι της Θεσσαλίας, των Φαρσάλων αλλά και της Καρδίτσας, που επισκέφθηκε ο ίδιος ο κ. Τσίπρας, αλλά τα δάκρυά του αποδείχτηκαν κροκοδείλια.</p>
          <p>Γι’ αυτό και έρχεται τώρα, με το πυροτέχνημα της πρότασης μομφής προς τον κ. Σταϊκούρα, με το ξαναζεσταμένο σύνθημα «κανένα σπίτι σε χέρια τραπεζίτη». Δεν μπορεί όμως ο «άχαστος» κ. Τσίπρας να αποδεχθεί ότι ο Κυριάκος Μητσοτάκης, όχι μόνο τον κέρδισε, όχι μόνο κυβερνά, αλλά εν μέσω τόσο δύσκολων καταστάσεων η Κυβέρνηση της Νέας Δημοκρατίας συνεχίζει να απολαμβάνει της εμπιστοσύνης της πλειοψηφίας της ελληνικής κοινωνίας. Νομίζει ότι οι πολίτες έχουν πάθει αμνησία και λησμόνησαν ότι το δικό του αχρείαστο τρίτο μνημόνιο τον υποχρέωσε να βάλει ημερομηνία λήξης στην προστασία της πρώτης κατοικίας το 2019. Ότι ο τότε Υπουργός Οικονομικών, ο κ. Τσακαλώτος, ήταν που έλεγε πως οι πλειστηριασμοί είναι καλοί για αναπτυξιακούς και κοινωνικούς λόγους, ότι επί των ημερών του κ. Τσίπρα πραγματοποιήθηκαν πάνω από εικοσιπέντε χιλιάδες πλειστηριασμοί. Τότε που κυνηγούσατε πρώην συντρόφους σας, όπως την κ. Κωνσταντοπούλου και τον κ. Λαφαζάνη. Γιατί εσείς ήσασταν που καταργήσατε τον νόμο Κατσέλη για την προστασία της πρώτης κατοικίας και οι πολίτες χάνουν τα σπίτια τους, λόγω χρεών, αυτό δηλαδή που προσπαθεί να διορθώσει το νομοσχέδιο, που φέρνει ο Σταϊκούρας, προστατεύοντας τους πιο ευάλωτους συμπολίτες μας, δίνοντάς τους μια δεύτερη ευκαιρία να κάνουν μια νέα αρχή.</p>
          <p>Κυρίες και κύριοι συνάδελφοι, όλο αυτό το σκηνικό που προσπαθεί να στήσει η Αξιωματική Αντιπολίτευση, ψαρεύοντας στα θολά νερά της αγωνίας κάποιων συνανθρώπων μας, δεν περιποιεί τιμή στους εμπνευστές του. Η χώρα τις κρίσιμες αυτές στιγμές χρειάζεται σοβαρότητα, υπευθυνότητα, σιγουριά, στιβαρότητα και αποφασιστικότητα. Κάθε λάθος, κάθε στραβοτιμονιά, κάθε απόσπαση από τον βασικό στόχο μπορεί να στοιχίσει ακριβά. Η ελληνική κοινωνία, στη συντριπτική της πλειοψηφία, το έχει αντιληφθεί και γι’ αυτό εμπιστεύεται τον Κυριάκο Μητσοτάκη και την Κυβέρνηση της Νέας Δημοκρατίας. Καιρός είναι να το αντιληφθεί και ο ΣΥΡΙΖΑ και να μην προσπαθεί να ξαναζήσει το όνειρο του 2015, ξαναπαίζοντας στο ίδιο ξεπερασμένο μοτίβο. Οι πολίτες έπαθαν και έμαθαν και το παρελθόν δεν επιστρέφει. Γι’ αυτό ή θα ενηλικιωθείτε πολιτικά, ακολουθώντας υπεύθυνη αντιπολίτευση ή θα βρεθείτε πολύ γρήγορα στο σημείο απ’ όπου ξεκινήσατε, στα ποσοστά του κόμματος διαμαρτυρίας.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="athanasios_mpouras" eId="debate_2020-10-24_speech_88">
          <from>Αθανάσιος Μπούρας</from>
          <p>Ευχαριστούμε τον κ. Χαρακόπουλο. Το κουδούνι της λήξης χτύπησε ακριβώς στα επτά λεπτά. Ελπίζω να ακολουθηθεί αυτό και από όλους.</p>
          <p>Καλώ στο Βήμα τον επόμενο ομιλητή, τον Βουλευτή του ΣΥΡΙΖΑ κ. Τρύφωνα Αλεξιάδη, για επτά λεπτά.</p>
        </speech>
        <speech by="trufon_alexiadis" eId="debate_2020-10-24_speech_89">
          <from>ΤΡΥΦΩΝ ΑΛΕΞΙΑΔΗΣ</from>
          <p>Ευχαριστώ, κύριε Πρόεδρε. Ευχαριστώ και τους προλαλήσαντες Βουλευτές της Νέας Δημοκρατίας για τα μαθήματα αντιπολίτευσης, που ο καθένας τους μας παραδίδει, διαβάζοντας το συγκεκριμένο σημείωμα ξανά και ξανά, αλλά κάποια στιγμή απαντήστε επί της ουσίας. Σταματήστε να αναπαράγετε το ίδιο και το ίδιο επιχείρημα, το οποίο έγινε κουραστικό και δεν πείθετε κανέναν. Απαντήστε επί της ουσίας και για το τι ακριβώς συζητάμε σήμερα. Σήμερα δεν συζητάμε την πρόταση μομφής σε ένα πρόσωπο. Σήμερα συζητάμε την πρόταση μομφής σε μια πολιτική, την οποία εσείς υλοποιείτε, διότι άλλα λέγατε προεκλογικά και άλλα κάνετε μετεκλογικά.</p>
          <p>Ξεκινάω ένα-ένα και τηλεγραφικά, διότι λόγω χρόνου, δεν μπορούμε να πούμε πολλά. Κυριάκος Μητσοτάκης, 28 Μαρτίου 2018: «Σταθερό φορολογικό σύστημα για τουλάχιστον πέντε χρόνια». Είχε απόλυτο δίκιο ο κ. Μητσοτάκης. Χρειάζεται σταθερό φορολογικό σύστημα, διότι ειδικά αν θες να προχωρήσεις σε αναπτυξιακές και επενδυτικές…</p>
        </speech>
        <speech by="miltiadis_xrusomallis" eId="debate_2020-10-24_speech_90">
          <from>ΜΙΛΤΙΑΔΗΣ ΧΡΥΣΟΜΑΛΛΗΣ</from>
          <p>…(Δεν ακούστηκε)</p>
        </speech>
        <speech by="trufon_alexiadis" eId="debate_2020-10-24_speech_91">
          <from>ΤΡΥΦΩΝ ΑΛΕΞΙΑΔΗΣ</from>
          <p>…κύριε Πρόεδρε μάλλον κάτι θέλει να πει ο κύριος Βουλευτής, εκεί στο βάθος. Θα σταματήσω να του δώσετε τον λόγο.</p>
        </speech>
        <speech by="athanasios_mpouras" eId="debate_2020-10-24_speech_92">
          <from>Αθανάσιος Μπούρας</from>
          <p>Θα παρακαλέσω να μην διακόπτετε, όπως δεν διακοπήκατε.</p>
        </speech>
        <speech by="trufon_alexiadis" eId="debate_2020-10-24_speech_93">
          <from>ΤΡΥΦΩΝ ΑΛΕΞΙΑΔΗΣ</from>
          <p>Σε ό,τι αφορά, λοιπόν, τη σταθερότητα του φορολογικού συστήματος, πολύ σωστά τα έλεγε, αλλά τα έλεγε προεκλογικά, ενώ τι κάνει μετεκλογικά, αδιαφορώντας για το σταθερό φορολογικό σύστημα, που χρειάζεται για τις επενδύσεις; Θα καταθέσω τον πίνακα στα Πρακτικά. Έχετε ήδη φέρει είκοσι έξι νόμους, που τροποποιούν το φορολογικό σύστημα και ένας που είναι στη διαβούλευση, είκοσι επτά. Αυτά είναι τα όσα λέγατε περί σταθερού φορολογικού συστήματος και μακάρι κάποια στιγμή να μας πείτε πόσους άλλους θα φέρετε μέχρι το τέλος του χρόνου ή τέλος πάντων τι άλλο προγραμματίζετε να κάνετε.</p>
          <p>Πάμε στο δεύτερο επιχείρημά σας, στο επιχείρημα σας για την υπερφορολόγηση του ΣΥΡΙΖΑ, εκείνο που κάθε μέρα βράχνιαζαν τα στελέχη σας να λένε στα κανάλια για τους «είκοσι εννιά άδικους φόρους του ΣΥΡΙΖΑ», μεταξύ των οποίων συμπεριλαμβάνατε και την επιβολή του περιβαλλοντικού τέλους στη χρήση πλαστικής σακούλας. Ακόμα και αυτό το βάζετε μέσα στους είκοσι εννιά, καθώς και ένα σωρό άλλα έξαλλα και υπερβολικά. Αυτό το τέλος καλά κάνατε και το διατηρήσατε και το επαυξήσετε και τις προηγούμενες μέρες φέρατε και νέα αύξηση φόρου. Καλά κάνατε και τον αυξήσατε τον φόρο, διότι είναι περιβαλλοντικός φόρος. Αλλά το ερώτημα παραμένει. Αν τα εννοούσατε αυτά, τότε και δεν τα λέγατε λόγω προεκλογικής εκστρατείας, θα καταργήσετε τους «είκοσι εννιά άδικους φόρους του ΣΥΡΙΖΑ»;</p>
          <p>Ας πάμε όμως στο δάσος. Τι προσθέσαμε εμείς σαν φορολογικό βάρος της χώρας, τι προσέθεσε η Νέα Δημοκρατία και το ΠΑΣΟΚ, διότι συγκυβερνήσατε και είχατε την ίδια λογική. Την περίοδο 2010-2014 προστέθηκε φορολογικό βάρος 36,5 δισεκατομμύρια. Την περίοδο 2015-2019, το προηγούμενο χρονικό διάστημα, λιγότερα από 15 δισεκατομμύρια, 14,7 σύμφωνα με τους υπολογισμούς μου. Αλλά επειδή εγώ μπορεί να κάνω και λάθος, θα καταθέσω στα Πρακτικά το τι είπε εκπρόσωπος του Υπουργείου Οικονομικών στην Επιτροπή Οικονομικών Υποθέσεων στις 29-11-2019, που με σαφήνεια λέει τι έκανε η Νέα Δημοκρατία, τι το ΠΑΣΟΚ και λέει και για τρίτο μνημόνιο περίπου 10 δισεκατομμύρια ευρώ. Ίσα μέτρα η Νέα Δημοκρατία, ίσα μέτρα ο ΣΥΡΙΖΑ. Αυτά για την αποκατάσταση της αλήθειας. Μη βιαστείτε να το διαψεύσετε, θα το καταθέσω στα Πρακτικά.</p>
          <p>Προχωρώ, κύριοι Βουλευτές, με τις λεγόμενες μειώσεις φόρων. Ναι, κάνετε μειώσεις φόρων και καλά να κάνετε μειώσεις φόρων εκεί που οι φόροι είναι άδικοι. Διότι το ερώτημα δεν είναι λίγοι ή πολλοί φόροι. Το ερώτημα είναι  δίκαιοι ή άδικοι φόροι. Καλά κάνετε λοιπόν και προχωράτε σε μείωση φόρων, εκεί που οι φόροι είναι άδικοι. Θα καταθέσω όμως στα Πρακτικά πίνακα ενδεικτικών  χαριστικών φορολογικών και άλλων σχετικών διατάξεων της Νέας Δημοκρατίας, γιατί ακολουθείτε την παλιά τακτική και του ΠΑΣΟΚ και της Νέας Δημοκρατίας με διάφορες φωτογραφικές διατάξεις να μειώνετε τη φορολογική επιβάρυνση, κυρίως στους «έχοντες και κατέχοντες», μερικές φορές και στους διαπλεκόμενους ή σε αυτούς που σας θυμιατίζουν με τη λειτουργία ορισμένων ΜΜΕ, σύμφωνα με τα όσα ορίζουν τα φίλτρα της λίστας Πέτσα.</p>
          <p>Ερχόμαστε όμως σε κάτι το οποίο εμφανίζεται τώρα στο πτωχευτικό νομοσχέδιο ως τροπολογία, τη μείωση της ειδικής εισφοράς αλληλεγγύης. Θα το πω αυτό, γιατί δεν θα ακουστεί από κάποιο άλλο κανάλι, μπορεί να το ακούσει κάποιος μόνο από το κανάλι της Βουλής. Αγωνιάτε για το ιατρικό και νοσηλευτικό προσωπικό των δημοσίων νοσοκομείων, αγωνιάτε για τους δασκάλους, τους νηπιαγωγούς, τους καθηγητές. Χύνετε κροκοδείλια δάκρυα για τους στρατιωτικούς, τους αστυνομικούς, τους λιμενικούς, για τους ήρωες του Πολεμικού Ναυτικού, που δίνουν μάχη αυτήν την περίοδο, ειδικά αυτούς που μέσα στα υποβρύχια λείπουν από τις οικογένειές τους, για μεγάλο χρονικό διάστημα.</p>
          <p>Προσέξτε τι κάνετε. Δεν τους δίνετε φορολογική ελάφρυνση ούτε μισό ευρώ. Στα στελέχη των τραπεζών, στα στελέχη των φαρμακευτικών εταιρειών δίνετε τεράστιες ελαφρύνσεις με τη μείωση της ειδικής εισφοράς αλληλεγγύης. Στον εργαζόμενο του ιδιωτικού τομέα, που παίρνει 893 ευρώ μισθό έχετε ογδόντα λεπτά μηνιαίο όφελος. Σ’ αυτόν που έχει μισθό 5.350 έχετε 292 ευρώ. Σ’ αυτόν που έχει 18.000 έχετε 1.500 ευρώ. Αυτή είναι η ταξική πολιτική σας. Αυτό είναι αυτό που θέλετε να κάνετε.</p>
          <p>Έρχομαι στο θέμα του Πτωχευτικού Κώδικα, σ’ αυτό το οποίο συζητάμε. Θα επαναλάβω το ερώτημα που έκανα στην Επιτροπή Οικονομικών Υποθέσεων και δεν πήρα απάντηση. Είναι σαφές γιατί δεν πήρα απάντηση, μακάρι να πάρω εδώ. Λέτε στο site του Υπουργείου Οικονομικών ένα μεγάλο ψέμα, ότι η προστασία της πρώτης κατοικίας είχε λήξει τον Φεβρουάριο του 2019. Προσέξτε όσοι από εσάς το λέτε και έχετε νομική παιδεία. Αυτός που δεν έχει νομική παιδεία και απασχολείται  με κάτι άλλο -εγώ οικονομολόγος είμαι- μπορεί να πει κάτι τέτοιο, αλλά όσοι είστε δικηγόροι και το λέτε προσέξτε το τι λέτε.</p>
          <p>Προσέξτε το τι λέτε, διότι η προστασία της πρώτης κατοικίας, όπως είπα στην Επιτροπή Οικονομικών Υποθέσεων, αλλά και όπως προκύπτει...</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="athanasios_mpouras" eId="debate_2020-10-24_speech_94">
          <from>Αθανάσιος Μπούρας</from>
          <p>Όχι, δεν υπάρχει καμμία ανοχή. Δεν υπάρχει καμμία ανοχή. Κλείστε με την τελευταία πρόταση. Σας προειδοποίησα όλους! Και ακούσατε το καμπανάκι.</p>
        </speech>
        <speech by="trufon_alexiadis" eId="debate_2020-10-24_speech_95">
          <from>ΤΡΥΦΩΝ ΑΛΕΞΙΑΔΗΣ</from>
          <p>Δηλαδή οκτώμισι λεπτά ο κ. Κατσαφάδος και επτά λεπτά εγώ.</p>
        </speech>
        <speech by="athanasios_mpouras" eId="debate_2020-10-24_speech_96">
          <from>Αθανάσιος Μπούρας</from>
          <p>Ακούστε, υπήρξε από εκεί και πέρα κάποια νέα...</p>
        </speech>
        <speech by="trufon_alexiadis" eId="debate_2020-10-24_speech_97">
          <from>ΤΡΥΦΩΝ ΑΛΕΞΙΑΔΗΣ</from>
          <p>Τυχαία! Εντάξει!</p>
          <p>Τελειώνω, κύριε Πρόεδρε, με δύο προτάσεις.</p>
        </speech>
        <speech by="athanasios_mpouras" eId="debate_2020-10-24_speech_98">
          <from>Αθανάσιος Μπούρας</from>
          <p>Κλείστε! Κλείστε τώρα!</p>
        </speech>
        <speech by="trufon_alexiadis" eId="debate_2020-10-24_speech_99">
          <from>ΤΡΥΦΩΝ ΑΛΕΞΙΑΔΗΣ</from>
          <p>Τελειώνω, τελειώνω.</p>
          <p>Καταθέτω στα Πρακτικά, λοιπόν, για την περίφημη λήξη της πρώτης κατοικίας. Πέμπτη 22 Οκτωβρίου ομιλεί ο εκπρόσωπός σας, ο κ. Μπούγας -με νομική επάρκεια και με σαφήνεια ο άνθρωπος- και λέει ότι η κύρια κατοικία τηρούσε υπό πλήρη και απόλυτη προστασία μέχρι τις 31-12-2014.</p>
        </speech>
        <speech by="athanasios_mpouras" eId="debate_2020-10-24_speech_100">
          <from>Αθανάσιος Μπούρας</from>
          <p>Καταθέστε ό,τι είναι να καταθέσετε και ολοκληρώστε.</p>
        </speech>
        <speech by="trufon_alexiadis" eId="debate_2020-10-24_speech_101">
          <from>ΤΡΥΦΩΝ ΑΛΕΞΙΑΔΗΣ</from>
          <p>Ο ΣΥΡΙΖΑ δεν κληρονόμησε προστασία της πρώτης κατοικίας για την οποία υποτίθεται…</p>
        </speech>
        <speech by="athanasios_mpouras" eId="debate_2020-10-24_speech_102">
          <from>Αθανάσιος Μπούρας</from>
          <p>Κύριε Αλεξιάδη, μου φαίνεται ότι μιλάω σε ώτα μη ακουόντων. Κλείστε, λοιπόν, γιατί αυτή τη στιγμή διακινδυνεύετε να πάνε στα πέντε λεπτά όλοι οι συνάδελφοι.</p>
        </speech>
        <speech by="trufon_alexiadis" eId="debate_2020-10-24_speech_103">
          <from>ΤΡΥΦΩΝ ΑΛΕΞΙΑΔΗΣ</from>
          <p>Κλείνω, κύριε Πρόεδρε.</p>
          <p>Καταλαβαίνω ότι ενοχλεί αυτό που λέω...</p>
        </speech>
        <speech by="athanasios_mpouras" eId="debate_2020-10-24_speech_104">
          <from>Αθανάσιος Μπούρας</from>
          <p>Σας παρακαλώ θερμά, κλείστε.</p>
        </speech>
        <speech by="trufon_alexiadis" eId="debate_2020-10-24_speech_105">
          <from>ΤΡΥΦΩΝ ΑΛΕΞΙΑΔΗΣ</from>
          <p>Κλείνω και λέω, δεν υπήρχε προστασία πρώτης κατοικίας σύμφωνα με αυτό που καταθέτω στα Πρακτικά. Καταλαβαίνω τι πάτε να κάνετε και το βάρος που πάτε να σηκώσετε.</p>
        </speech>
        <scene>(Στο σημείο αυτό ο Βουλευτής κ. Τρύφων Αλεξιάδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</scene>
        <speech by="athanasios_mpouras" eId="debate_2020-10-24_speech_106">
          <from>Αθανάσιος Μπούρας</from>
          <p>Ωραία.</p>
          <p>Συνεχίζουμε με τον κ. Ανδρέα Νικολακόπουλο για επτά λεπτά.</p>
          <p>Υπενθυμίζω ξανά, το κουδουνάκι στα έξι λεπτά προειδοποιεί ότι σε ένα λεπτό τελειώνετε. Δεν υπάρχει δυνατότητα ανοχής, διότι υπάρχουν και συνάδελφοι, οι οποίοι και αυτοί θέλουν να ακουστούν και αυτοί έχουν περιφέρειες και αυτοί έχουν προετοιμαστεί και θέλουν να μιλήσουν. Μην αναγκάσετε το Προεδρείο να μειώσει τον χρόνο στα πέντε λεπτά, διότι σας είπα ότι απόψε η συνεδρίαση τελειώνει στις 23:00΄. Υπάρχουν τα μέτρα και η απαγόρευση της κυκλοφορίας. Και αύριο θα είναι συγκεκριμένος ο χρόνος λήξης.</p>
          <p>Ορίστε, κύριε Νικολακόπουλε, έχετε τον λόγο για επτά λεπτά.</p>
        </speech>
        <speech by="andreas_nikolakopoulos" eId="debate_2020-10-24_speech_107">
          <from>ΑΝΔΡΕΑΣ ΝΙΚΟΛΑΚΟΠΟΥΛΟΣ</from>
          <p>Ευχαριστώ, κύριε Πρόεδρε.</p>
          <p>Κύριοι Υπουργοί, κυρίες και κύριοι συνάδελφοι, η χώρα μας βρίσκεται αντιμέτωπη με μεγάλες προκλήσεις, δίνει μάχες σε κρίσιμα μέτωπα, όπως αυτό της πανδημίας, όπου βρισκόμαστε αντιμέτωποι με τη δεύτερη φάση, αλλά και στη νοτιοανατολική Μεσόγειο όπου ερχόμαστε αντιμέτωποι με την τουρκική προκλητικότητα.</p>
          <p>Αυτό που απαιτείται πάνω απ’ όλα αυτές τις ώρες είναι ενότητα. Η ιστορία μας έχει δείξει ότι απέναντι σε σοβαρούς εξωτερικούς κινδύνους η διχόνοια και ο διχασμός έχουν οδυνηρά αποτελέσματα. Θα περίμενε, λοιπόν, κανείς, αυτές τις ώρες η Αξιωματική Αντιπολίτευση να σταθεί στο ύψος των περιστάσεων.</p>
          <p>Προφανώς, δεν ζητούμε να συμφωνούμε σε όλες τις πολιτικές μας επιλογές ούτε να υπερψηφίζετε τα νομοσχέδια της Κυβέρνησης, αλλά η κατάθεση πρότασης μομφής στην παρούσα φάση είναι μια κίνηση διχαστική. Την ώρα που η Κυβέρνηση δίνει τις μάχες και μάλιστα, με επιτυχία και στα δύο μέτωπα, εσείς επιλέγετε συγκρουσιακές και διχαστικές κινήσεις. Είχε φανεί άλλωστε, η προσέγγιση αυτή της Αξιωματικής Αντιπολίτευσης στην πρώτη φάση της ελληνοτουρκικής κρίσης, όταν ο Αρχηγός της είχε συνδέσει τη συναίνεση στα ελληνοτουρκικά με την υπόθεση Παπαγγελόπουλου.</p>
          <p>Η κίνησή σας όμως, αυτή να καταθέσετε πρόταση μομφής στην παρούσα κρίσιμη εθνική συγκυρία δεν δείχνει μόνο το μέγεθος της ανευθυνότητάς σας. Το θέμα που επιλέξατε να καταθέσετε πρόταση μομφής στον Υπουργό Οικονομικών δείχνει και το μέγεθος της υποκρισίας σας. Πάτε να εφαρμόσετε ξαναζεσταμένη τη συνταγή της αντιμνημονιακής και αντισυστημικής ρητορικής, που σας οδήγησε στην εξουσία, τρέφοντας την αυταπάτη ότι θα σας οδηγήσει ξανά εκεί, εξαπατώντας τον ελληνικό λαό, την εποχή που θα καταργούσατε τα μνημόνια με ένα άρθρο, θα διαγράφατε τα χρέη και δεν θα αφήνατε «κανένα σπίτι στα χέρια τραπεζίτη».</p>
          <p>Μόνο που ο λαός πλέον ξέρει ότι ούτε τα μνημόνια καταργήσατε ούτε τα χρέη διαγράψατε ούτε τους πλειστηριασμούς σταματήσατε. Και νέα μνημόνια φέρατε και νέα χρέη δημιουργήσατε και νέους πλειστηριασμούς. Όσο για τις τράπεζες οι αυταπάτες σάς οδήγησαν στη μείωση της αξίας τους κατά 40 δις., χρήματα που τελικά πλήρωσε ο Έλληνας φορολογούμενος.</p>
          <p>Επιδίδεστε για ακόμα μία φορά στην προσφιλή σας πολιτική του ανέξοδου λαϊκισμού. Σήμερα παριστάνετε τους προστάτες της πρώτης κατοικίας, των δανειοληπτών και δαιμονοποιείτε την πτωχευτική διαδικασία. Εσείς καταργήσατε με το ν.4346 του 2015 την προστασία της πρώτης κατοικίας και ορίσατε και χρονικό όριο για την κατάργηση αυτή, αλλά θέσατε και συγκεκριμένες αυστηρές προϋποθέσεις για την προστασία της, αρχικά μέχρι τον Δεκέμβριο του 2018 και τελικά μέχρι τον Φεβρουάριο του 2019. Μην λέτε, λοιπόν, ότι δεν την καταργήσατε, επειδή δώσατε παράταση στην κατάργησή της. Την νομοθετήσατε, άρα την καταργήσατε.</p>
          <p>Αφήσατε μάλιστα, χωρίς καμμία προστασία τα κόκκινα δάνεια μετά τις 31 Δεκεμβρίου του 2018. Γιατί την καταργήσατε, αφού κόπτεστε για τους δανειολήπτες και την πρώτη κατοικία; Ίσως γιατί πιστεύετε αυτό που είχε αναφέρει ο κ. Τσακαλώτος εδώ στη Βουλή, ότι η αγορά στέγασης έχει πάντα ένα ρίσκο, παίρνεις ένα δάνειο και κάποια στιγμή, πρέπει να το ξεπληρώσεις. Έχεις και την πιθανότητα κάποια στιγμή να μην σου βγει αυτό το ρίσκο και να το χάσεις. Θα καταθέσω στα Πρακτικά τη δήλωση αυτή.</p>
          <p>Εσείς τροποποιήσετε τον νόμο της αναγκαστικής εκτέλεσης. Θεσπίσατε τους ηλεκτρονικούς πλειστηριασμούς και τους παράλληλους πλειστηριασμούς από περισσότερους δανειστές. Γιατί το κάνατε αυτό; Μήπως για να διευκολύνετε τους πλειστηριασμούς; Προφανώς, αυτή ήταν η πολιτική σας.</p>
          <p>Ο πρώην Πρωθυπουργός άλλωστε, τότε δήλωνε: «Η διαδικασία των πλειστηριασμών πρέπει να προχωρήσει για να εξυγιανθεί επιτέλους το τραπεζικό σύστημα. Όποιος σπεύσει να αντιδράσει σε αυτούς τους πλειστηριασμούς θα πρέπει να ντρέπεται», αναφερόμενος στους πρώην συντρόφους του που διαμαρτύρονταν έξω από τα συμβολαιογραφεία στα οποία μεταφέρατε τους πλειστηριασμούς.</p>
          <p>Θα καταθέσω στα Πρακτικά και αυτή τη δήλωση του κ. Αλέξη Τσίπρα στην ΕΡΤ3 το 2017, στον τότε δημοσιογράφο και νυν Βουλευτή Χρήστο Γιαννούλη, ο οποίος τότε άκουγε και συμφωνούσε, αλλά σήμερα διαμαρτύρεται για το νέο σχέδιο νόμου.</p>
          <p>Όμως και ο τότε Υπουργός Οικονομικών κ. Τσακαλώτος, έλεγε: «Οι πλειστηριασμοί χρειάζονται για κοινωνικούς λόγους». Θα καταθέτω και αυτή τη δήλωση στα Πρακτικά.</p>
          <p>Στην πολιτική αυτή όμως, πράγματι ήσασταν συνεπής, γιατί σύμφωνα με στοιχεία της ιστοσελίδας «eauction», τα οποία θα καταθέσω στα Πρακτικά και δεν επιδέχονται αμφισβήτηση, οι πλειστηριασμοί που είχαν προκηρυχθεί στο χρονικό διάστημα της διακυβέρνησης ΣΥΡΙΖΑ έφτασαν τους τριάντα πέντε χιλιάδες εξακόσιους είκοσι τρεις, εκ των οποίων ολοκληρώθηκαν είκοσι πέντε χιλιάδες εξακόσιοι εβδομήντα δύο.</p>
          <p>Το καταθέτω και αυτό για τα Πρακτικά.</p>
        </speech>
        <scene>(Στο σημείο αυτό ο Βουλευτής κ. Ανδρέας Νικολακόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</scene>
        <speech by="athanasios_mpouras" eId="debate_2020-10-24_speech_108">
          <from>Αθανάσιος Μπούρας</from>
          <p>Ευχαριστούμε και εμείς για την τήρηση του χρόνου. Μάλιστα, πήρατε και λιγότερο χρόνο.</p>
          <p>Καλώ στο Βήμα τον Αναπληρωτή Υπουργό Προστασίας του Πολίτη, τον κ. Γεώργιο Κουμουτσάκο.</p>
          <p>Ορίστε, κύριε Υπουργέ, έχετε τον λόγο για δέκα λεπτά.</p>
        </speech>
        <speech by="georgios_koumoutsakos" eId="debate_2020-10-24_speech_109">
          <from>ΓΕΩΡΓΙΟΣ ΚΟΥΜΟΥΤΣΑΚΟΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, προχθές από αυτό το Βήμα ο Αρχηγός της Αξιωματικής Αντιπολίτευσης κατέθεσε μία έωλη, προσχηματική και γι’ αυτό άσφαιρη πρόταση δυσπιστίας κατά του Υπουργού Οικονομικών της Κυβέρνησης. Ο οξύς καταγγελτικός και ιδιαίτερα επιθετικός τόνος του την ώρα που κατέθετε αυτήν την πρόταση δεν μπόρεσε όμως να αποκρύψει κάτι άλλο: Την αγωνία του. Αγωνία όχι για το παρόν και το μέλλον της οικονομίας των οφειλετών και των αδύναμων, όπως προφασίστηκε, αλλά για το μέλλον και το παρόν του ίδιου του κόμματος του, που περνά πολύ δύσκολες ώρες, με εσωτερικές έριδες, με κρίσεις και συγκρούσεις και κυρίως με διαρκώς συρρικνούμενη αποδοχή από την κοινωνία.</p>
          <p>Μια πρόταση δυσπιστίας, που είναι υπαγορευμένη από τέτοιες αγωνίες, όχι ευρύτερα κοινωνικές, αλλά στενά κομματικές, είναι καταδικασμένη να είναι ανερμάτιστη ως προς την ουσία της και καταδικασμένη ως προς το αποτέλεσμά της. Γιατί έγινε πρόχειρα, υπό το κράτος πολιτικού άγχους, για λάθος ζήτημα, για λάθος άνθρωπο και σε λάθος στιγμή.</p>
          <p>Γιατί σε λάθος ζήτημα; Γιατί πρωταρχικός στόχος του σχεδίου νόμου είναι η στήριξη των αδύναμων και των υπερχρεωμένων συμπολιτών μας και αυτό γίνεται με όρους κοινωνικής δικαιοσύνης και οικονομικής αποτελεσματικότητας.</p>
          <p>Με το νομοσχέδιο αυτό η Κυβέρνηση αποδεικνύει στην πράξη ότι παρά τις πολυμέτωπες κρίσεις συνεχίζει τις μεταρρυθμίσεις. Θεσπίζει ένα νέο Πτωχευτικό Δίκαιο, που συνιστά κομβική μεταρρύθμιση προς όφελος της κοινωνίας και της οικονομίας. Μέσα σε ένα γενικότερο οικονομικό περιβάλλον μεταρρυθμίσεων, κοινωνικά ευαίσθητο και επιχειρηματικά γόνιμο, το νομοσχέδιο αντιμετωπίζει δίκαια και αποτελεσματικά το μείζον ζήτημα του υψηλού ιδιωτικού χρέους.</p>
          <p>Η πρόταση, όμως, δυσπιστίας γίνεται και για λάθος πρόσωπο, γιατί ο Υπουργός Οικονομικών -συνάδελφος και φίλος- κ. Σταϊκούρας, από τη στιγμή που ανέλαβε, εργάζεται άοκνα και αποτελεσματικά για να υπηρετήσει τους δύο βασικούς στόχους, που έχει θέσει η Κυβέρνηση και ο Πρωθυπουργός Κυριάκος Μητσοτάκης, αφενός να διορθωθούν τα δικά σας ολέθρια λάθη και αφετέρου να προχωρήσουμε αποφασιστικά και στέρεα στις απαραίτητες μεταρρυθμίσεις που χρειάζεται η οικονομία και η χώρα.</p>
          <p>Η πρόταση, όμως, έρχεται και σε λάθος στιγμή. Προσπαθεί και προσπαθείτε με αγωνία να κάνετε θόρυβο και να δημιουργήσετε πολιτικό ζήτημα εκ του μη όντος, την ώρα που αντίθετα οι δυνάμεις όλων μας θα έπρεπε να είναι επικεντρωμένες στην καταπολέμηση των συνεπειών της πανδημίας και στην καταπολέμηση και αντιμετώπιση της τουρκικής παραβατικότητας και προκλητικότητας στο Αιγαίο και την Ανατολική Μεσόγειο.</p>
          <p>Η πρόταση δυσπιστίας, λοιπόν, που καταθέσατε είναι ένας τακτικισμός απελπισίας. Βλέπετε τις αλλεπάλληλες δημοσκοπήσεις που δίνουν αποστάσεις της τάξεως των είκοσι μονάδων, χάος υπέρ της Κυβέρνησης και μάλιστα, σε πολύ δυσμενείς συνθήκες. Τα ευρήματα των δημοσκοπήσεων έρχεται να επιβεβαιώσει και η βοή της κοινωνίας. Στο στόμα όλων -ξέρετε- επικρατεί μια φράση: «Ευτυχώς που σε τέτοιες κρίσιμες ώρες δεν κυβερνά ο ΣΥΡΙΖΑ». Αυτόν τον πολιτικό εφιάλτη προσπαθείτε να ξορκίσετε με την αγωνιώδη πρόταση δυσπιστίας. Όμως, η μικρή αντιπολίτευση σε μεγάλες ώρες δεν πρόκειται να σας διασώσει.</p>
          <p>Ειλικρινά, θα ευχόμουν να ήσασταν σε θέση να κάνετε σοβαρή και ουσιαστική αντιπολίτευση. Αυτό θα ήταν μια κάποια συμβολή. Δυστυχώς, όμως είτε δεν το μπορείτε είτε δεν το θέλετε. Επιτίθεστε, λοιπόν, με σφοδρότητα σε ένα νομοθέτημα που φιλοδοξεί να βάλει τάξη στην προστασία της πρώτης κατοικίας και στο χάος του ιδιωτικού χρέους, προβλήματα με τα οποία -σας θυμίζω- συμβιώσατε επί πέντε χρόνια, χωρίς να μπορέσετε να δώσετε καμμία ουσιαστική λύση. Από την αποτυχία σας, λοιπόν, αυτή προσπαθεί να απαλλάξει τους Έλληνες το συγκεκριμένο νομοσχέδιο, το οποίο θεσμοθετεί την προστασία της πρώτης κατοικίας ως πάγια πολιτική κοινωνικής προστασίας ευάλωτων νοικοκυριών, με μόνιμο χαρακτήρα, χωρίς προθεσμία λήξης.</p>
          <p>Για πρώτη φορά, εισάγεται προληπτικός μηχανισμός για την έγκαιρη προειδοποίηση των πολιτών, έτσι ώστε κανείς να μην οδηγηθεί ξανά σε διαδικασίες αφερεγγυότητας. Για πρώτη φορά ενσωματώνονται όλα τα επιμέρους εργαλεία ρύθμισης οφειλών, που υπάρχουν σήμερα σε ένα πλαίσιο και μια διαδικασία. Για πρώτη φορά οφειλέτες, που αποδεδειγμένα βρίσκονται σε οικονομική δυσκολία ή αδυναμία έχουν τη δυνατότητα να κάνουν ένα νέο ξεκίνημα. Επί των ημερών σας τάζατε σεισάχθεια, που όμως τελικά ποτέ δεν προσφέρατε στους πολίτες.</p>
          <p>Εμείς δημιουργούμε αντίθετα ένα νομικό πλαίσιο, ένα νομικό υπόβαθρο, ώστε άνθρωποι φυλακισμένοι στα χρέη να έχουν μια πραγματική δεύτερη ευκαιρία. Άνθρωποι που με το υπάρχον καθεστώς είναι αποκλεισμένοι από την οικονομική και κοινωνική ζωή, θα μπορέσουν με διαφάνεια, όρους και προϋποθέσεις να κάνουν μια νέα αρχή, να δημιουργήσουν ξανά και παρ’όλα αυτά εσείς ασκείτε λυσσώδη αντιπολίτευση.</p>
          <p>Όμως δικαιούμαστε να ρωτήσουμε: Ποιοι είναι αυτοί που κουνούν σήμερα το δάχτυλο; Είναι οι ίδιοι που χθες, δηλαδή τον Φεβρουάριο του 2019 κατήργησαν οριζόντια την προστασία της πρώτης κατοικίας, αφού τότε οι πλειστηριασμοί ήταν -όπως έλεγε ο κ. Τσακαλώτος- καλοί για οικονομικούς και κοινωνικούς λόγους. Ποιο ήταν το αποτέλεσμα; Να γίνουν περισσότεροι από είκοσι πέντε χιλιάδες πεντακόσιοι ηλεκτρονικοί πλειστηριασμοί επί των ημερών σας. Είστε εσείς που νομοθετήσατε περιορισμένο πρόγραμμα διάρκειας μόνον έξι μηνών, με συγκεκριμένη ημερομηνία λήξης. Το αποτέλεσμα ήταν να γίνουν μόλις χίλιες τριακόσιες εξήντα οκτώ αιτήσεις για ρύθμιση. Αναξιόπιστη, λοιπόν, η κριτική σας. Πομφόλυγα η πρότασή σας.</p>
          <p>Η αναξιοπιστία σας, όμως, δεν περιορίζεται στα ζητήματα της οικονομίας. Με την ίδια ανευθυνότητα επιτίθεστε και στα ζητήματα της πολιτικής μετανάστευσης και ασύλου, που εφαρμόζει η Κυβέρνηση, τόσο στο εσωτερικό όσο και στο εξωτερικό. Για το εσωτερικό αναφέρθηκε ήδη πλήρως ο Υπουργός  κ. Μηταράκης. Συγκρατήστε μόνο -τα επαναλαμβάνω- τρία στοιχεία από την ομιλία του.</p>
          <p>Πρώτον, αποτελεσματική αντιμετώπιση και συρρίκνωση των μεταναστευτικών ροών προς την Ελλάδα της τάξεως του 90% το τελευταίο εξάμηνο. Δεύτερον, αποσυμφόρηση των νησιών από την αρχή του χρόνου, με τριάντα χιλιάδες περίπου μετακινήσεις, πέραν και εκτός των νησιών. Τρίτον, ταχεία και αποτελεσματική εξέταση αιτημάτων ασύλου, δηλαδή γρήγορος διαχωρισμός μεταξύ εκείνων, που έχουν δυνατότητα και δικαίωμα διεθνούς προστασίας και εκείνων που δεν έχουν, δηλαδή μεταξύ προσφύγων και μεταναστών.</p>
          <p>Το σύνολο των πρωτοβάθμιων και δευτεροβάθμιων αποφάσεων απ’ την αρχή του χρόνου είναι σχεδόν ογδόντα πέντε χιλιάδες και το ακούσατε. Η υπηρεσία ασύλου της Ελλάδας με στοιχεία της Eurostat είναι η δεύτερη σε αποτελεσματικότητα στην Ευρώπη μετά από εκείνη της Γερμανίας και όλα αυτά εν μέσω πανδημίας, που κάνει σαφώς πιο δύσκολη τη διαχείριση της κατάστασης.</p>
          <p>Πριν πάω στην εξωτερική διάσταση, να θυμίσω ότι η Ελλάδα αντιμετώπισε μέσα σε ένα εξάμηνο δύο κρίσεις συνδυασμένες με το μεταναστευτικό: Την κρίση του Έβρου, που ήταν κρίση συνόρων τα οποία προστατεύτηκαν αποτελεσματικά ως εθνικά και ευρωπαϊκά σύνορα και την κρίση που δημιούργησε ο εμπρησμός του Κέντρου στη Μόρια, με γρήγορη κατασκευή δυνατοτήτων σε όσους είχαν μείνει χωρίς κανένα κατάλυμα, να διαμείνουν εκεί και η προσπάθεια συνεχίζεται.</p>
          <p>Όσον αφορά τώρα την εξωτερική διάσταση του μεταναστευτικού, μπορέσαμε να έχουμε, παρά την δυσκολία αυτών των μηνών με την πανδημία, επαναπατρισμό, υποχρεωτικό ή εθελούσιο περίπου πενήντα χιλιάδων ανθρώπων στις χώρες προέλευσης και καταγωγής.</p>
          <p>Προχώρησε η μετεγκατάσταση ασυνόδευτων ανηλίκων σε άλλα κράτη-μέλη της Ευρωπαϊκής Ένωσης, το πρόγραμμα χιλίων εξακοσίων μετεγκαταστάσεων, αλλά και γενικότερα η πολιτική μας έχει διασφαλίσει συμμαχίες, έχει ανεβάσει τη διεθνή αξιοπιστία της χώρας, έχουμε ένα πυκνό δίκτυο διμερών συνεργασιών, που βοηθά την προσπάθειά μας. Στόχος μας στη μεγάλη διαπραγμάτευση που ξεκίνησε για το νέο Ευρωπαϊκό Σύμφωνο Μετανάστευσης και Ασύλου, να διασφαλίσουμε μαζί με μια ομάδα πέντε χωρών την ισορροπία μεταξύ ευθύνης και αλληλεγγύης πραγματικής, όχι στα χαρτιά, όχι στα λεφτά, αλλά με μετεγκαταστάσεις. Αναξιόπιστοι, λοιπόν και στα ζητήματα του μεταναστευτικού.</p>
          <p>Η αναξιοπιστία και η ανευθυνότητα διατρέχουν την πολιτική σας. Η πρόταση δυσπιστίας που καταθέσατε στερείται και ουσίας και σοβαρότητας. Δεν καταθέσατε πρόταση δυσπιστίας. Καταθέσατε διαπιστευτήρια αναξιοπιστίας και πολιτικής υποκρισίας. Την καταψηφίζω και την καταψηφίζουμε.</p>
          <p>Και ένα τελευταίο. Ευχαριστούμε που κάνατε ακόμα πιο δυνατή τη συσπείρωσή μας!</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="athanasios_mpouras" eId="debate_2020-10-24_speech_110">
          <from>Αθανάσιος Μπούρας</from>
          <p>Ευχαριστούμε κι εμείς τον κύριο Υπουργό.</p>
          <p>Πάμε στον επόμενο κύκλο συναδέλφων. Ξεκινάμε με τον Βουλευτή του ΣΥΡΙΖΑ κ. Γεώργιο Κατρούγκαλο για επτά λεπτά.</p>
          <p>Κύριε Κατρούγκαλε, έχετε τον λόγο.</p>
        </speech>
        <speech by="georgios_katrougkalos" eId="debate_2020-10-24_speech_111">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Ευχαριστώ, κύριε Πρόεδρε.</p>
          <p>Αγαπητοί συνάδελφοι, το πτωχευτικό νομοσχέδιο αποτελεί απλώς την πιο απάνθρωπη πτυχή ενός συνολικού σχεδίου βίαιης αναδιάρθρωσης της ελληνικής οικονομίας με χειρότερους όρους από αυτούς που το Διεθνές Νομισματικό Ταμείο επιχείρησε να επιβάλει τη μνημονιακή περίοδο.</p>
          <p>Το πιο προφανές, το πιο χειροπιαστό δείγμα αυτής της πολιτικής είναι ότι χιλιάδες συνάνθρωποί μας, χιλιάδες συμπολίτες μας, θα χάσουν το σπίτι τους, την πρώτη τους κατοικία, κάτι που αντίθετα με την προπαγάνδα της Νέας Δημοκρατίας δεν συνέβη επί των ημερών μας. Κανένας πλειστηριασμός δεν αφορούσε την πρώτη κατοικία.</p>
          <p>Όμως και δεκάδες χιλιάδες επιχειρήσεις, τις οποίες οι Υπουργοί της Νέας Δημοκρατίας και ο οικονομικός σύμβουλος του Πρωθυπουργού αποκαλούν επιχειρήσεις «ζόμπι» θα κλείσουν. Η ραχοκοκαλιά της ελληνικής οικονομίας, οι μικρομεσαίες επιχειρήσεις, που αποτελούν το 90% της ελληνικής οικονομίας, βρίσκονται σε κίνδυνο, εξαιτίας της συνολικής πολιτικής σας, όχι μόνο του νομοσχεδίου αυτού.</p>
          <p>Καταδικάζετε ουσιαστικά στη φτωχοποίηση τη μεσαία τάξη, η οποία ήταν λάβαρό σας κατά τον προεκλογικό αγώνα. Συνολικά καταδικάζετε την ελληνική κοινωνία σε προοπτικές που δεν είχε αντιμετωπίσει ξανά μετά το Β΄ Παγκόσμιο Πόλεμο.</p>
          <p>Υπάρχει πράγματι, μία κοινή, μια κόκκινη γραμμή, που συνδέει την πολιτική σας σε όλα τα επίπεδα, τα θέματα της οικονομίας, της κοινωνίας, του κορωνοϊού, τα εθνικά θέματα. Ποια είναι αυτή η κόκκινη κλωστή; Ένα double speak που επιχειρεί, μέσω και της μιντιακής υπεροπλίας, που έχετε και προσπαθείτε να τη συντηρήσετε με μεθοδεύσεις όπως η λίστα Πέτσα να συγκαλύψει την αλήθεια. Είναι μια αντιστροφή της πραγματικότητας, μια παράλληλη εικονική πραγματικότητα, που οι αποτυχίες γίνονται θρίαμβοι, που επικείμενες ή πραγματοποιημένες ήδη καταστροφές γίνονται ευάγγελες ειδήσεις. Έτσι η φτωχοποίηση της ελληνικής οικονομίας γίνεται δημιουργική καταστροφή, που θα ξαναμοιράσει την τράπουλα υπέρ των πλούσιων και των ισχυρών.</p>
          <p>Η παραβίαση κυριαρχικών δικαιωμάτων από το «Ορούτς Ρέις» γίνεται αεράκι που το έχει παρασύρει τάχα στο FIR Αθηνών. Κι όλα αυτά για να συντηρήσουν την εικόνα του Πρωθυπουργού Μωυσή, αστερισμού και τσιτάχ. Υπάρχει μια μεγάλη διαφορά όμως ανάμεσα στα εθνικά θέματα και στα θέματα της οικονομίας και της κοινωνίας. Στα οικονομικά θέματα πράγματι προχωράτε βάσει σχεδίου. Δεν είναι τυχαία τα νομοσχέδια τα οποία φέρνετε. Υπηρετούν ακριβώς αυτή την προσπάθεια αναδιάρθρωσης οικονομίας και κοινωνίας υπέρ των ισχυρών και πλουσίων.</p>
          <p>Αντιθέτως -και δυστυχώς- στα εθνικά θέματα προχωράτε χωρίς πυξίδα, χωρίς σχέδιο, χωρίς στρατηγική. Άβουλος ο Πρωθυπουργός σας και ελπίζω να μην καταλήξει μοιραίος για τη χώρα. Ουσιαστικά, βλέποντας και κάνοντας είναι η πολιτική του.</p>
          <p>Άκουσα προηγουμένως το φίλο μου Γιώργο Κουμουτσάκο, άκουσα τον κ. Μηταράκη. Υπερηφανεύεστε για το πόσο αποτελεσματικά αντιμετωπίζετε τους πρόσφυγες. Πόσο περήφανοι είσαστε γι’ αυτό, που στέλνετε παιδιά και μικρομάνες στο κράσπεδο της πλατείας Βικτωρίας.</p>
          <p>Αγαπητοί συνάδελφοι, έναν-έναν από εσάς κοιτάζω τώρα στα μάτια και σας ρωτάω: Είστε εξίσου υπερήφανοι, που το «Ορούτς Ρέις» σαράντα μέρες παραβίαζε τα κυριαρχικά δικαιώματα της χώρας; Είσαστε υπερήφανοι, που για πρώτη φορά πολεμικά πλοία της Τουρκίας πέρασαν το νοητό όριο των δώδεκα μιλίων; Θα είσαστε εξίσου υπερήφανοι για τον Πρωθυπουργό και την πολιτική του, εάν έχουμε γεωτρύπανο νότια και ανατολικά της Κρήτης;</p>
          <p>Η αλήθεια είναι ότι στα εθνικά θέματα αποτύχατε με πάταγο και με θόρυβο. Δεν καταφέρατε στο επίπεδο της διπλωματίας να εξασφαλίσετε τις κυρώσεις, για τις οποίες ο ίδιος ο κ. Μητσοτάκης έλεγε στο άρθρο του της 9 Σεπτεμβρίου σε ξενόγλωσσες εφημερίδες ότι είναι η μόνη επιλογή για το ευρωπαϊκό συμβούλιο του Σεπτεμβρίου. Δεν έχετε καν δηλώσει τις κόκκινες γραμμές σας. Μια φορά που δηλώσατε κόκκινες γραμμές, ότι τάχα είναι τα έξι μίλια, ήταν τόσο φανερό, τόσο αντίθετο στα εθνικά συμφέροντα το λάθος σας, που γρήγορα προσπαθήσατε να ανακρούσετε πρύμνα.</p>
          <p>Γιατί τίποτα από αυτά δεν είχε συμβεί στη διάρκεια της δικής μας διακυβέρνησης; Γιατί τότε το μήνυμα ήταν σαφές στην άλλη πλευρά. «Ούτε να το διανοηθείτε». Είχε υπηρετηθεί με πράξεις. Τη μία και μοναδική φορά που είχε δοκιμάσει η Τουρκία, αυτό που κατά κόρον συνεχίζει να κάνει επί των ημερών σας, να παραβιάσει τα κυριαρχικά δικαιώματα της χώρας μας πραγματοποιώντας έρευνες στην περιοχή του Καστελόριζου, το φθινόπωρο του 2018, η απάντηση ήταν άμεση.</p>
          <p>Εμείς είμαστε κατά της στρατιωτικοποίησης της διαφοράς. Εμείς είμαστε πάγια υπέρ της ειρήνης και του διαλόγου. Είναι λάθος όμως να νομίζετε ότι το μήνυμα της αποτροπής ισοδυναμεί με εμπλοκή. Είναι ακριβώς το αντίθετο. Ένα αποτελεσματικό μήνυμα αποτροπής με σαφείς κόκκινες γραμμές είναι αυτό που εμποδίζει την κλιμάκωση της επιθετικότητας της άλλης πλευράς.</p>
          <p>Στο κάτω-κάτω υπάρχουν κυριαρχικά δικαιώματα της χώρας μας, που οφείλει κάθε πολιτική δύναμη να υπερασπίζεται. Γι’ αυτό εμείς σας ζητήσαμε επανειλημμένα να καταστήσετε τις ελληνικές κόκκινες γραμμές ευρω-τουρκικές κόκκινες γραμμές, με αποτελεσματικό πλαίσιο κυρώσεων, έχοντας και τη θετική προοπτική για την Τουρκία, αν εγκαταλείψει την επιθετικότητά της.</p>
          <p>Ζητήσαμε να στείλετε ένα σαφές μήνυμα ότι δεν θα ανεχθείτε τετελεσμένα με την άμεση επέκταση των χωρικών υδάτων στην Κρήτη, αναιρώντας την προηγούμενη δημαγωγία σας, όταν είχαμε αποφασίσει το 2018 τμηματική επέκταση των χωρικών υδάτων, όταν λέγατε τότε ότι αυτό αποτελεί τάχα αποδοχή των τουρκικών ισχυρισμών. Άλλωστε ούτε ο Υπουργός εξωτερικών έχει αποκλείσει αυτό το ενδεχόμενο</p>
          <p>Τα εθνικά θέματα δεν προσφέρονται για ρηχή αντιπολίτευση. Πρέπει να υπηρετούμε με ενότητα. Για να έχουμε εθνική ενότητα όμως, απαιτείται στρατηγική που σας λείπει. Κακά τα ψέματα, κάποια στιγμή τη μομφή για τα θέματα της οικονομίας και της κοινωνίας θα σας την αποδώσει ευθέως ο ελληνικός λαός. Εύχομαι να μην σας αποδώσει μομφή και η ιστορία για τον τρόπο, με τον οποίο διαχειρίζεστε τα εθνικά ζητήματα γιατί αυτό θα είναι καταστροφικό για την πατρίδα μας. Είναι η ώρα τώρα της εθνικής ενότητας και της εθνικής στρατηγικής.</p>
          <p>Σας ευχαριστώ πολύ.</p>
        </speech>
        <speech by="athanasios_mpouras" eId="debate_2020-10-24_speech_112">
          <from>Αθανάσιος Μπούρας</from>
          <p>Ευχαριστούμε κι εμείς για την τήρηση του χρόνου.</p>
          <p>Προχωράμε στον Βουλευτή της Νέας Δημοκρατίας κ. Γεώργιο Αμυρά.</p>
          <p>Ορίστε, κύριε Αμυρά, έχετε τον λόγο για επτά λεπτά.</p>
          <p>ΓΕΩΡΓΙΟΣ ΑΜΥΡΑΣ: Κυρίες και κύριοι συνάδελφοι, κατ’ αναλογία με το κάλεσμα του κ. Κατρούγκαλου προς εμάς τους Βουλευτές της Πλειοψηφίας στρέφομαι προς εσάς τους Βουλευτές της Αξιωματικής Αντιπολίτευσης, του ΣΥΡΙΖΑ και προς τον κ. Κατρούγκαλο. Σας κοιτάω και εγώ στα μάτια και παρακαλώ να μου απαντήσετε πόσο υπερήφανοι εθνικά είσαστε και πόσο δέχεστε αυτήν την κόκκινη γραμμή που δεν υπάρχει απ’ την πλευρά σας, όταν ο κ. Κατρούγκαλος στις 2 Ιουλίου 2019 δήλωνε στο κανάλι «One Channel» ότι και η Τουρκία έχει δικαιώματα στο Αιγαίο.</p>
          <p>Ας πάμε παρακάτω τώρα.</p>
          <p>Κυρίες και κύριοι συνάδελφοι, η συζήτηση της πρότασης δυσπιστίας του ΣΥΡΙΖΑ κατά του Υπουργού Οικονομικών κ. Χρήστου Σταϊκούρα μπορεί μεν να είναι μια απεγνωσμένη προσπάθεια του κ. Τσίπρα να ξεφύγει από τα εσωκομματικά βαριά προβλήματα που έχει, από την άλλη όμως δεν παύει να είναι και ένα δώρο προς την Κυβέρνηση. Διότι επί τρεις μέρες έχουμε την ευκαιρία και αναδεικνύουμε τις διαφορές μας.</p>
          <p>Αναδεικνύουμε την υποκρισία του ΣΥΡΙΖΑ, σε αντίθεση με τη μεταρρυθμιστική πολιτική του Κυριάκου Μητσοτάκη σε κάθε τομέα της κοινωνίας και της οικονομίας, αντιμετωπίζοντας χρόνια προβλήματα, δομικά προβλήματα δεκαετιών στο χώρο της ενέργειας, του περιβάλλοντος, της δημόσιας διοίκησης, της οικονομίας.</p>
          <p>Οι διαφορές μας, λοιπόν, της Κυβέρνησης της Νέας Δημοκρατίας με την αντιπολίτευση του ΣΥΡΙΖΑ και με τα πεπραγμένα ως κυβέρνηση του ΣΥΡΙΖΑ είναι κατακλυσμιαίες.</p>
          <p>Οι πολίτες εμπιστεύονται την Κυβέρνησή μας και αυτό φαίνεται, βεβαίως, και από τις δημοσκοπήσεις. Όμως, ο μόνος που δεν μπορεί να δει την αιτία του προβλήματός του είναι ο ΣΥΡΙΖΑ.</p>
          <p>Το πρόβλημα του ΣΥΡΙΖΑ, κυρίες και κύριοι συνάδελφοι, είναι βαθύτερο και μπορεί να περιγραφεί μόνο με μία λέξη: Σύγκριση. Σύγκριση, κυρίες και κύριοι συνάδελφοι. Εάν συγκρίνουμε τα πεπραγμένα του ΣΥΡΙΖΑ και ως αντιπολίτευση και ως κυβέρνηση με τα πεπραγμένα της Κυβέρνησής μας των τελευταίων δεκαπέντε μηνών, τότε νομίζω θα γίνουμε όλοι σοφότεροι.</p>
          <p>Τη θυμόσαστε τη «σεισάχθεια»; Προεκλογικό πανί του ΣΥΡΙΖΑ.  «Σεισάχθεια, διαγραφή χρεών και οφειλών». Τι έκανε ως κυβέρνηση ο ΣΥΡΙΖΑ; Είκοσι πέντε χιλιάδες εξακόσιους εβδομήντα δύο ηλεκτρονικούς πλειστηριασμούς.</p>
          <p>Θυμόσαστε τα στελέχη του ΣΥΡΙΖΑ πρώτα στα διόδια, έξω απ’ τις εφορίες, έξω απ’ τις τράπεζες, με το βροντερό σύνθημα «δεν πληρώνω-δεν πληρώνω»; Επί των ημερών του ΣΥΡΙΖΑ ως κυβέρνησης είχαμε ρεκόρ κατασχέσεων μισθών και συντάξεων, ακόμα και για οφειλές 500 ευρώ προς την εφορία.</p>
          <p>Για το άλλο το σύνθημα: «κανένα σπίτι στα χέρια τραπεζίτη», τι να πει κανείς, όταν ως κυβέρνηση ο ΣΥΡΙΖΑ προχώρησε στην τρίτη ανακεφαλαιοποίηση των τραπεζών, μετά το πρώτο εξάμηνο της καταστροφικής διακυβέρνησης της χώρας από την τριανδρία Τσίπρα-Βαρουφάκη-Καμμένου. Και τότε τα funds πήγαν και αγόρασαν όλα τα δάνεια από τις τράπεζες και μετά ξαμολύνθηκαν αυτά, που εσείς θα ονομάζατε «κοράκια» σε βάρος των οφειλετών σε ένα άγριο κυνήγι τους.</p>
          <p>Έλεγε ο ΣΥΡΙΖΑ ως αντιπολίτευση ότι «θα είμαστε δίπλα στους δανειολήπτες» και ως κυβέρνηση έχει φορτώσει τον μισό Ποινικό Κώδικα πάνω στις πλάτες του πρώην συντρόφου τους κ. Λαφαζάνη, επειδή κάθε Τετάρτη βρισκόταν έξω από το συμβολαιογραφεία και διαδήλωνε κατά των πλειστηριασμών.</p>
          <p>Υποκρισία τότε ο ΣΥΡΙΖΑ, υποκρισία και σήμερα. Σας θυμίζω δήλωση του Ευκλείδη Τσακαλώτου τον Νοέμβριο 2017: «Οι ηλεκτρονικοί πλειστηριασμοί είναι σημαντικοί, όχι μόνο για να έχουμε καλές τράπεζες, αλλά και για αναπτυξιακούς και κοινωνικούς λόγους». Αυτά έλεγε, λοιπόν, ο κ. Τσακαλώτος το 2017, διότι με τη δική του λογική, οι αριστεροί πλειστηριασμοί ήταν καλοί, ενώ το Πτωχευτικό Δίκαιο που φέρνει η Κυβέρνηση της Νέας Δημοκρατίας, δίνοντας δεύτερη ευκαιρία στους ευάλωτους πολίτες, είναι κατακριτέο.</p>
          <p>Κυρίες και κύριοι συνάδελφοι, ξέρω ότι ο κ. Τσακαλώτος έχει αίσθηση του χιούμορ και διακρίνεται για την αγάπη του στο Χόλιγουντ. Υποθέτω, λοιπόν, ότι θα πρέπει ο κ. Τσακαλώτος να διέκρινε τον εαυτό του στην ταινία με τον Ρίτσαρντ Γκιρ και την Τζούλια Ρόμπερτς, που επικαλέστηκε προχθές για να «πικάρει» τον κ. Σταϊκούρα, και ο χαρακτήρας που σίγουρα ταυτίζεται με τον κ. Τσακαλώτο είναι εκείνος ο ζηλόφθονος φίλος του Ρίτσαρντ Γκιρ, που έσκαγε από το κακό του, γιατί ο πρωταγωνιστής τα κατάφερνε, ενώ εκείνος όχι.</p>
          <p>Έτσι, λοιπόν, έχει συμβεί και αρχίζω να καταλήγω στο συμπέρασμα ότι το βαθύτερο ψυχολογικό κίνητρο της πρότασης δυσπιστίας του ΣΥΡΙΖΑ σε βάρος του κ. Σταϊκούρα είναι τόσο απλά η ζήλεια. Διότι ο κ. Τσακαλώτος υπερφορολόγησε επί των ημερών του το σύμπαν στην Ελλάδα, ενώ ο κ. Σταϊκούρας μείωσε τους φορολογικούς συντελεστές για τους αγρότες, για τους επιχειρηματίες, για τους ελεύθερους επαγγελματίες, για τους μισθωτούς, για τους συνταξιούχους.</p>
          <p>Επί Τσακαλώτου διπλασιάστηκε η προκαταβολή φόρου των επιχειρήσεων, ενώ επί Σταϊκούρα κόπηκε στο μισό.  Επί Τσακαλώτου, όχι μόνο ο ΕΝΦΙΑ «κατσικώθηκε» στην πραγματικότητα των πολιτών, αλλά αυξήθηκε εμμέσως με τον συμπληρωματικό φόρο. Επί Σταϊκούρα ο ΕΝΦΙΑ μειώθηκε κατά 22% και ανεστάλη και η εισφορά αλληλεγγύης.</p>
          <p>Επί Τσακαλώτου η χώρα, αν δεν ήταν εκτός διεθνών αγορών, δανειζόταν με πάρα πολύ ακριβό χρήμα. Επί Σταϊκούρα η χώρα βγήκε επτά φορές στις αγορές του εξωτερικού και δανείστηκε, ακόμα και με αρνητικά επιτόκια.</p>
          <p>Κυρίες και κύριοι συνάδελφοι, όταν έλεγε ο κ. Τσίπρας και ο ΣΥΡΙΖΑ ότι οι δανειολήπτες πρέπει να προστατευθούν, τα πεπραγμένα τους οδηγούσαν σε καθεστώς ομηρίας. Τώρα, που δίνουμε τη δυνατότητα να προστατευθούν και να έχουν μια δεύτερη ευκαιρία να ξαναχτίσουν τη ζωή τους, ο κ. Τσίπρας και ο ΣΥΡΙΖΑ κάνουν ένα παιχνίδι εντυπώσεων, ρηχό, έωλο, που δεν πιάνει στην κοινωνία.</p>
          <p>Ο κ. Σταϊκούρας έχει πετύχει πάρα πολλά ως Υπουργός Οικονομικών και έχει μπροστά του να αντιμετωπίσει μεγάλες δοκιμασίες, λόγω της πανδημίας, αλλά και την πρόκληση της σωστής αξιοποίησης του Ταμείου Ανάκαμψης, των πόρων που θα έρθουν από το Ταμείο Ανάκαμψης.</p>
          <p>Για όλους αυτούς τους λόγους, λοιπόν, καταψηφίζω την πρόταση δυσπιστίας του ΣΥΡΙΖΑ προς το πρόσωπο του κ. Σταϊκούρα και συντάσσομαι με την πλειοψηφία της κοινωνίας, η οποία από τον Ιούλιο 2019 έχει κατατεθειμένη μόνιμη πρόταση δυσπιστίας σε βάρος του ΣΥΡΙΖΑ.</p>
          <p>Κάτι τελευταίο, κυρίες και κύριοι συνάδελφοι. Πριν από δύο μέρες, όταν μιλούσαμε στο σχέδιο νόμου για τον Πτωχευτικό Κώδικα, είχα αναφέρει στην ομιλία ένα ρητό των Γιαπωνέζων. Σήμερα θα κλείσω με ένα ρητό τον Γιαννιωτών. Προς στιγμή νόμισα ότι είναι εδώ και ο Πρόεδρος κ. Τασούλας, ο συμπατριώτης μου. Τι λένε, λοιπόν, οι Γιαννιώτες; Απευθύνομαι προς τον ΣΥΡΙΖΑ και την πρόταση δυσπιστίας. Ότι «η πολλή κουβέντα και ο χορός είναι σπιτοχαλασμός». Προσέξτε, λοιπόν.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="athanasios_mpouras" eId="debate_2020-10-24_speech_113">
          <from>Αθανάσιος Μπούρας</from>
          <p>Έχει ζητήσει τον λόγο για ένα λεπτό ο κ. Κατρούγκαλος.</p>
          <p>Επειδή και εγώ διέκρινα ότι αναφέρθηκε ο κ. Αμυράς σε μια δήλωση του κ. Κατρούγκαλου, κύριε Κατρούγκαλε, σας δίνω τον λόγο, προκειμένου να επιβεβαιώσετε ή να διαψεύσετε αν αυτή η δήλωση είναι αληθής. Δεν υπάρχει άλλο προσωπικό.</p>
        </speech>
        <speech by="georgios_katrougkalos" eId="debate_2020-10-24_speech_114">
          <from>ΓΕΩΡΓΙΟΣ ΚΑΤΡΟΥΓΚΑΛΟΣ</from>
          <p>Άρθρο 68 παράγραφος 1, κύριε Πρόεδρε, απόδοση διαφορετικού νοήματος σ’ αυτό που αποτελεί την αληθινή δήλωση.</p>
          <p>Ο  συμπαθής μου -πραγματικά συμπαθής μου- κ. Αμυράς δεν έχει αντιληφθεί, όχι ποια είναι η δική μου άποψη, αλλά ποια είναι η εθνική γραμμή επί του θέματος.</p>
          <p>Γιατί δεχόμαστε να συζητήσουμε με την Τουρκία στις διερευνητικές επαφές για τη μία και μοναδική διαφορά, την οριοθέτηση οικονομικών ζωνών; Γιατί αναγνωρίζουμε ότι η Τουρκία, έχοντας ακτές, έχει εκείνα τα δικαιώματα που αναγνωρίζει στις παράκτιες χώρες το Δίκαιο της Θάλασσας. Και μόνο αυτά τα δικαιώματα, όχι τα δικαιώματα που θέλει να προβάλει με την ισχύ της.</p>
          <p>Αυτή τη δήλωση, τη δική μου, πρέπει να την επαναλαμβάνετε όλοι, αγαπητές και αγαπητοί συνάδελφοι, γιατί ο ελληνικός λαός πρέπει να γνωρίζει ότι έτσι έχουν τα πράγματα, ότι αυτό που αρνούμαστε στην Τουρκία είναι η αναθεωρητική της στρατηγική, να πάρει με δύναμη περισσότερα απ’ ό,τι της αναλογούν. Όμως, ότι θα πρέπει να συνομιλήσουμε μαζί της και η μοναδική λύση είναι ο διάλογος, στη βάση του Διεθνούς Δικαίου και του Δικαίου της Θάλασσας, ήταν πάγια η εθνική γραμμή και ο ελληνικός λαός πρέπει να αντιληφθεί ακριβώς την ουσία και το περιεχόμενό της.</p>
        </speech>
        <speech by="athanasios_mpouras" eId="debate_2020-10-24_speech_115">
          <from>Αθανάσιος Μπούρας</from>
          <p>Έγινε κατανοητό, κύριε Κατρούγκαλε.</p>
          <p>Τώρα καλώ στο Βήμα την πρώην Πρόεδρο του Κομμουνιστικού Κόμματος Ελλάδας να πάρει τον λόγο για δώδεκα λεπτά, όπως δικαιούται από τον Κανονισμό.</p>
          <p>Κυρία Παπαρήγα, έχετε τον λόγο για δώδεκα λεπτά.</p>
          <p>ΚΩΝΣΤΑΝΤΙΝΟΣ ΓΚΙΟΥΛΕΚΑΣ: Γραμματέας.</p>
        </speech>
        <speech by="athanasios_mpouras" eId="debate_2020-10-24_speech_116">
          <from>Αθανάσιος Μπούρας</from>
          <p>Ο Κανονισμός αναφέρει: «οι πρώην πρόεδροι Κοινοβουλευτικών Ομάδων». Ταυτόχρονα, για το Κομμουνιστικό Κόμμα Ελλάδας ο πρώην πρόεδρος ήταν και γενικός γραμματέας. Συνεπώς, μην κάνετε υποδείξεις. Τα γνωρίζουμε όλοι αυτά.</p>
          <p>Κυρία Παπαρήγα, έχετε τον λόγο για δώδεκα λεπτά.</p>
        </speech>
        <speech by="alexandra_papariga" eId="debate_2020-10-24_speech_117">
          <from>ΑΛΕΞΑΝΔΡΑ ΠΑΠΑΡΗΓΑ</from>
          <p>Δεν χρειάζονται αυτά. Εγώ αισθάνομαι πολύ καλά και με αυτό που είμαι σήμερα.</p>
          <p>Μακάρι να μπορούσε ο ελληνικός λαός, μέσα από αυτή τη συζήτηση που γίνεται σήμερα, να αντλήσει κάποιες αποδείξεις και συμπεράσματα που αφορούν, αν θέλετε, την τελευταία δεκαετία 2009-2010 ως 2020. Μιλάω με αυτή την αποσπασματικότητα, γιατί έχει τη σημασία του.</p>
          <p>Αναμφισβήτητα, η μομφή είναι ένα κοινοβουλευτικό όπλο, όπως είναι και το «κατά», ενδεχομένως και το «παρών», απέναντι σε ένα κυβερνητικό νομοσχέδιο που πάει να γίνει νόμος ή, αν θέλετε, απέναντι και στη γενικότερη κυβερνητική πολιτική.</p>
          <p>Για μας είναι τα πράγματα πάρα πολύ απλά. Όχι απλά μεμφόμαστε, καταδικάζουμε και καταγγέλλουμε την κυβερνητική πολιτική με την ίδια ζέση και με την ίδια αποφασιστικότητα που το κάναμε και για τις προηγούμενες κυβερνήσεις, όπου -μιλώντας τώρα στη δεκαετία, δεν θέλω να κάνω παλαιότερη αναδρομή- η μία ήταν προέκταση της άλλης και φυσικά, η κάθε επόμενη πρόσθετε κάτι σε βάρος του λαού, σε σχέση με την προηγούμενη. Δεν μπορούσε να κάνει και αλλιώς.</p>
          <p>Τουλάχιστον, όμως, αυτές οι συζητήσεις, έστω και για τη μορφή, μπορεί να αποτελέσουν ένα πεδίο μιας πιο ουσιαστικής και με σεβασμό σε όσους παρακολουθούν από την τηλεόραση αυτή τη συζήτηση με έναν τέτοιο όρο. Γιατί το λέω αυτό; Γιατί κάποιος είπε -και σωστά- ότι μοιάζει με σόου.</p>
          <p>Εγώ θα έλεγα το εξής πράγμα. Αποδεικνύεται περίτρανα ότι οι διαφορές που υπάρχουν ανάμεσα στην Κυβέρνηση και την Αξιωματική Αντιπολίτευση και τα άλλα κόμματα, πλην ΚΚΕ, είναι υπαρκτές, αλλά είναι πολύ λιγότερες και πολύ λιγότερο σημαντικές, όσον αφορά τα συμφέροντα του λαού, σε σχέση με αυτά που σας ενώνουν. Γι’ αυτό και καταφεύγετε σε ορισμένα επιχειρήματα, τα οποία ενώ πολιτικά είναι επενδεδυμένα με ευγενή γλώσσα, εγώ θα τα έλεγα και χυδαιολογία.</p>
          <p>Θα πω ένα παράδειγμα, γιατί πρέπει επιτέλους να καταλάβει ο ελληνικός λαός ότι όταν χρησιμοποιούνται τέτοιες ατάκες και τέτοια επιχειρήματα, κρύβεται αυτό που ενώνει τα κόμματα, όσον αφορά τη γενική πολιτική γραμμή πίστης και δράσης.</p>
          <p>Παραδείγματος χάριν, η Νέα Δημοκρατία λέει ότι η πρόταση μομφής που έκανε ο ΣΥΡΙΖΑ είναι πρόταση μομφής στον κ. Τσακαλώτο. Και ο ΣΥΡΙΖΑ λέει -επώνυμα, συγκεκριμένα άτομα το είπαν από αυτό το Βήμα- ότι η πρόταση μομφής στον Υπουργό Οικονομικών κ. Σταϊκούρα, είναι μία πρόταση που έδωσε τη δυνατότητα στον κ. Μητσοτάκη να τον αδειάσει, γιατί δεν ήρθε στην Ολομέλεια της Βουλής να τον στηρίξει.  Μα, είναι επιχειρήματα αυτά; Αισθάνεστε την ανάγκη να χρησιμοποιήσετε τέτοια επιχειρήματα, ακριβώς γιατί πρέπει να δημιουργηθεί η εντύπωση ότι ανάμεσά σας υπάρχει χάσμα. Ε, δεν υπάρχει τέτοιο χάσμα!</p>
          <p>Να πω κι ένα άλλο παράδειγμα με την ευκαιρία, που είναι και λίγο επίκαιρο. Είναι δυνατόν ο ελληνικός λαός να βγάζει συμπέρασμα ποιος είναι υπέρ του ή ποιος εναντιώνεται στα λαϊκά συμφέροντα μετρώντας μόνο τις ψήφους «υπέρ», «κατά», «παρών», «ναι», «όχι», «παρών»; Όχι! Έχει σημασία ο ελληνικός λαός να δει και από ποια σκοπιά, ποια είναι τα επιχειρήματα συνολικά των κομμάτων της Αντιπολίτευσης, που καταψηφίζουν έναν κυβερνητικό νόμο, όπως είναι αυτός ο απαίσιος, ο απάνθρωπος, ο βάρβαρος νόμος, που έχει σχέση με την πτώχευση. Πρέπει να σκεφτεί ότι εφόσον αυτά κυβέρνησαν, τι είχαν κάνει στο αντίστοιχο ζήτημα; Το «ναι», «όχι» και «παρών» δεν λένε και πολλά πράγματα. Πρακτικά, βέβαια,  κανονίζει ποιος νόμος περνάει και ποιος δεν περνάει ή ποιος είναι εναντίον.</p>
          <p>Νιώθω την ανάγκη, εκ μέρους της Κοινοβουλευτικής Ομάδας του κόμματος να πω το εξής: Η «ΑΥΓΗ» αυτές τις μέρες, με αφορμή τη δίκη της εγκληματικής, ναζιστικής, χιτλερικής οργάνωσης, της Χρυσής Αυγής, έκανε ένα άθροισμα και κατέληξε στο συμπέρασμα ότι το Κομμουνιστικό Κόμμα Ελλάδας και η Χρυσή Αυγή όλα αυτά τα χρόνια πλησίαζαν στον αριθμό των «όχι» στα νομοσχέδια που έφερνε η κυβέρνηση.</p>
          <p>Αν αυτό δεν είναι παραλλαγή της θεωρίας της Νέας Δημοκρατίας και του κ. Μητσοτάκη των δύο άκρων, τι είναι; Είναι πιο ευγενική; Είναι πιο όμορφη; Μα, βεβαίως, η Χρυσή Αυγή δεν ψήφιζε τα νομοσχέδια της Κυβέρνησης, που τους έστειλε στο δικαστήριο ή της κυβέρνησης ΣΥΡΙΖΑ, που σαφώς ήθελε την καταδίκη και τη φυλάκισή τους.</p>
          <p>Ψάξτε, όμως, τα «ναι» της Χρυσής Αυγής. Ψήφιζαν παροχές στο μεγάλο κεφάλαιο, συμφωνίες ελληνοξενικές, που αφορούσαν επιχειρηματικούς ομίλους, στο εφοπλιστικό κεφάλαιο. Δεν βγαίνει συμπέρασμα με το «όχι». Μήπως, δηλαδή, όλοι εμείς που θα καταψηφίσουμε -όχι τον κ. Σταϊκούρα, ένα άτομο είναι ο κ. Σταϊκούρας που δρα στα πλαίσια της κυβερνητικής πολιτικής- την Κυβέρνηση, την καταψηφίζουμε από την ίδια αφετηρία; Το κάνουμε από πολύ διαφορετική. Αφήστε, λοιπόν, τέτοια επιχειρήματα-τερτίπια.</p>
          <p>Θέλω να πω ένα παράδειγμα, πού συναντιέστε όλα τα κόμματα, πλην ΚΚΕ, στη σημερινή συζήτηση. Παίρνω ένα μεμονωμένο γεγονός, γιατί δεν είναι μόνο αυτό. Όλοι οι εισηγητές, οι εκπρόσωποι που μίλησαν, οι βασικές ομιλίες που έγιναν χθες και τις άκουσα από το σπίτι μου, έλεγαν το εξής ζήτημα: Έλεγαν ότι ζούμε κρίση πανδημίας, υγειονομική κρίση. Όλοι συναντηθήκατε σε αυτό.</p>
          <p>Σοβαρά, αυτό είναι το πρόβλημα που έχουμε σήμερα; Βεβαίως είναι. Όλοι, όμως, βγάζετε λάδι και αποσιωπάτε από τον λαό ότι και πανδημία αν δεν είχαμε, η Ελλάδα βρισκόταν σε μια αναιμική καπιταλιστική ανάπτυξη  -όχι μόνο η Ελλάδα, αλλά και πολλά κράτη-μέλη της Ευρωπαϊκής Ένωσης και άλλα κράτη εκτός από αυτήν- και ότι υπήρχε πρόβλεψη, φόβος, ανησυχία, βεβαιότητα, πιθανότητα, ενδεχόμενο, να ξεσπάσει νέα συγχρονισμένη καπιταλιστική κρίση.</p>
          <p>Βεβαίως, η πανδημία του κορωνοϊού μπορεί να την επιτάχυνε, μπορεί να την έκανε πιο βαθιά, να δημιούργησε ορισμένα προβλήματα. Έχετε κάθε συμφέρον να μιλάτε σήμερα. Έχετε πολιτικό και ταξικό συμφέρον, όλα τα κόμματα και η Κυβέρνηση εννοείται, βεβαίως, να μιλάτε για κρίση υγειονομική.</p>
          <p>Βεβαίως, στην υγειονομική κρίση ποιος δεν θα συμφωνήσει σε ορισμένα περιοριστικά μέτρα. Θα συμφωνήσουμε. Από κει και πέρα, βέβαια, διαφωνούμε στην όλη ετοιμότητα του συστήματος, στην κατάσταση του συστήματος υγείας κ.λπ.. Τα είπαν οι σύντροφοί μου, δε θέλω να τα επαναλάβω.</p>
          <p>Τα χρόνια που ξέσπασε η κρίση, το 2009 -πιο πριν ξεκίνησε από τις Ηνωμένες Πολιτείες, το 2008- μέχρι το 2018-2019, τι λέγατε Κυβέρνηση και  Αντιπολίτευση, όλα τα τότε κόμματα, μέσα στη Βουλή; Λέγατε ότι η κρίση προκλήθηκε, φταίει ο Παπανδρέου, φταίει ο Καραμανλής, φταίει ο Σημίτης, φταίει ο Μητσοτάκης, αν θυμάμαι καλά και αν δεν ξέχασα και κανέναν άλλον. Είναι κρίση διαφθοράς, ρεμούλας, κομματοκρατίας, ρουσφετολογιίας, ανικανότητας στη διαχείριση. Αυτά λέγατε. Όταν η κρίση ξέσπαγε, όχι μόνο σε κοντινά μας κράτη. Ξεκίνησε από τις Ηνωμένες Πολιτείες κι έπιανε συγχρονισμένα και πάρα πολλά από τα πιο κραταιά καπιταλιστικά κράτη.</p>
          <p>Έχετε κάθε συμφέρον να κρύψετε από τον ελληνικό λαό ότι η κρίση, η καπιταλιστική οικονομική κρίση, που ζούμε και αυτή που επιταχύνθηκε και ξέσπασε τώρα και θα συνεχιστεί, είναι το φυσιολογικό αποτέλεσμα της φυσιολογικής λειτουργίας του καπιταλιστικού συστήματος. Γιατί δεν το λέτε;</p>
          <p>Δεν το λέτε για δύο λόγους. Πρώτον, γιατί στηρίζετε αυτό το σύστημα όλοι σας, ιδεολογικά, πολιτικά, οικονομικά, κατασταλτικά, συνταγματικά, στρατιωτικά, με όλους τους τρόπους. Και δεύτερον, γιατί θέλετε να πλασάρετε την αντίληψη ότι ο λαός έχει να διαλέξει ανάμεσα στο ένα ή στο άλλο μείγμα ή παραλλαγή διαχείρισης των ίδιων συμφερόντων, των συμφερόντων του κεφαλαίου σε βάρος των εργαζομένων.</p>
          <p>Περιορίζεστε τώρα σε αυτά και πιάνετε ένα ζήτημα, παρακολουθεί ο ένας τον άλλον τι λέει στο twitter, αν ένα στέλεχος έχει μια διαφωνία με την ηγεσία του κι ασχολείστε με εσωκομματικές διαφωνίες ο ένας με τον άλλο. Γιατί, αυτά αφορούν τον ελληνικό λαό; Έχουν ένα ενδιαφέρον με την εξής έννοια. Βεβαίως, σήμερα γίνεται διαπάλη και υπάρχει αγωνία ανάμεσα σε τμήματα του κεφαλαίου, ανάμεσα σε καπιταλιστικά κράτη, ανάλογα με τη θέση που έχουν στην ιεραρχία της παγκόσμιας καπιταλιστικής οικονομίας ή της περιφερειακής, για το ποιο είναι το καλύτερο μείγμα διαχείρισης.</p>
          <p>Οι ίδιες διαφωνίες υπάρχουν και μέσα στα φιλελεύθερα κόμματα ή νεοφιλελεύθερα -που τα λέτε εσείς- κι ανάμεσα στα σοσιαλδημοκρατικά ή σοσιαλδημοκρατικοποιημένα, όπως ο ΣΥΡΙΖΑ, κόμματα, ανάμεσα ακόμη σε κόμματα που λέγονται αριστερά.</p>
          <p>Σε αυτές τις διαφωνίες και αντιφάσεις εμείς δεν δίνουμε χυδαία μορφή ούτε ασχολούμαστε με τα πρόσωπα ποιος λέει τι και τι είπε και τι έλεγε, αλλά προκύπτουν από τις αξεπέραστες δυσκολίες και αντιφάσεις, που έχει το ίδιο το καπιταλιστικό σύστημα.</p>
          <p>Πέρασε η εποχή που υπήρχαν οι ανεβασμένοι ρυθμοί καπιταλιστικής ανάπτυξης, αλλά και σημεία αντιθέσεων. Φάνηκε και στη συζήτηση εδώ, φάνηκε από τη στιγμή που βγήκε η Νέα Δημοκρατία και ο ΣΥΡΙΖΑ πέρασε στην Αντιπολίτευση, όπως και όταν ήταν ο ΣΥΡΙΖΑ στην Αντιπολίτευση και έγινε κυβέρνηση.</p>
          <p>Έχετε κάποιες επιμέρους διαφωνίες στο ποια είναι η κατάλληλη πολιτική, που ενσωματώνει και χειραγωγεί τον ελληνικό λαό. Η Νέα Δημοκρατία μπορεί με προτάσσει νόμους και τάξεις, ενώ ο ΣΥΡΙΖΑ μπορεί να προτάσσει την κοινωνική αλληλεγγύη για τη δημοκρατία.</p>
          <p>Και οι δυο σας και τα άλλα κόμματα τι λέτε; Λέτε ότι πρέπει να μειώσουμε τις κοινωνικές ανισότητες. Άρα, δέχεστε ότι πολιτεύεστε, ασπάζεστε, στηρίζετε το καπιταλιστικό σύστημα, του οποίου το βασικό του γνώρισμα είναι η ταξική εκμετάλλευση, που βεβαίως εκφράζεται με τη μορφή των κοινωνικών ανισοτήτων που δεν καταργούνται.</p>
          <p>Ακόμα και την λεγομένη «χρυσή περίοδο», τις δεκαετίες ’60, ’70, ’80  που δίνονταν και στην Ευρώπη και στην Ελλάδα έως σε ένα βαθμό αυξήσεις στους μισθούς και στα μεροκάματα, διεύρυνση των δυνατοτήτων να μπουν και παιδιά φτωχών οικογενειών στα πανεπιστήμια και τότε ο βαθμός εκμετάλλευσης της εργατικής τάξης και των λαϊκών στρωμάτων μεγάλωνε.</p>
          <p>Εσείς σήμερα δεν είπατε για τους επιχειρηματίες. Η Νέα Δημοκρατία λέει τους επιχειρηματίες, ιδιώτες. Εσείς λέτε ιδιώτες. Δεν ξέρω τι εννοείτε με τους ιδιώτες. Ιδιώτης μπορεί να είναι και ένας, που έχει ένα περίπτερο και ένας που κάνει μάθημα σε ένα σπίτι σε μαθητές</p>
          <p>Θα ήθελα να ακούσω από τον ΣΥΡΙΖΑ ποιοι είναι αυτοί οι μικροί και μεσαίοι επιχειρηματίες που κόπτεστε; Όταν ήταν η Νέα Δημοκρατία κυβέρνηση έλεγε ότι χτυπάει ο ΣΥΡΙΖΑ τη μεσαία τάξη. Δεν μας προσδιόρισε η Νέα Δημοκρατία τι εννοεί όταν λέει μεσαία τάξη; Ή μάλλον με ορισμένες αλχημείες έλεγαν στη μεσαία τάξη είναι αυτοί που έχουν 10.000 ευρώ το χρόνο και πάνω, όλοι είναι μεσαία τάξη.</p>
          <p>Γιατί δεν θέλετε βέβαια, να πείτε ότι υπάρχει εργατική τάξη, που δεν καθορίζεται μόνο από το ύψος του εισοδήματος, αλλά από άλλα πολύ πιο ουσιαστικά κριτήρια, τα οποία δεν μπορώ να τα πω τώρα. Δεν μπορώ να κάνω μάθημα από το Βήμα της Βουλής.</p>
          <p>Ποιοι είναι οι μικροί και μεσαίοι επιχειρηματίες που μας λέει ο ΣΥΡΙΖΑ; Υπάρχουν. Και εμείς τους δεχόμαστε. Ποιοι είναι όμως; Ποια είναι τα κριτήρια; Την εργατική τάξη δεν την παραδέχεται κανένα κόμμα ότι υπάρχει. Υπάρχουν οι φτωχοί γενικά και τα μικρά και μεσαία στρώματα.</p>
          <p>Τρίτο τι υπάρχει; Οι επιχειρηματίες που αν βγάλουν τα περισσότερα κέρδη -αυτά πιστεύετε- αναγκαστικά θα βελτιωθεί και η ζωή των μικρών και μεσαίων στρωμάτων και θα μειωθούν οι κοινωνικές ανισότητες. Δεν υπάρχει περίοδος ανάπτυξης του καπιταλισμού, ακόμη και την περίοδο εκείνη που ανέβαιναν οι μισθοί, που ο βαθμός εκμετάλλευσης δεν γινόταν μεγαλύτερος και πολύ μεγαλύτερος.</p>
          <p>Εμείς δεν κρίνουμε τον εαυτό μας από το τι λέμε μέσα στη Βουλή και αν τα λέμε ωραία και χρησιμοποιούμε ωραίες ατάκες. Εκεί που κρίνεται το Κομμουνιστικό Κόμμα Ελλάδας είναι στο εργοστάσιο, στο γραφείο, στη γειτονιά, στο χωράφι, στο δρόμο, που είναι αυτοί οι μικροί και μεσαίοι βιοπαλαιστές, όχι όλα γενικά τα μεσαία στρώματα, εκεί που υπάρχουν οι γυναίκες και η νεολαία, που ανήκουν στην εργατική τάξη και στα λαϊκά στρώματα, που προσεγγίζει το επίπεδο ζωής τους με το επίπεδο ζωής της εργατικής τάξης ή το αύριο θα τους φέρει ακόμα μεγαλύτερη επιδείνωση. Ο λαός πρέπει να κατηγορήσει και να τιμωρήσει.</p>
        </speech>
        <speech by="athanasios_mpouras" eId="debate_2020-10-24_speech_118">
          <from>Αθανάσιος Μπούρας</from>
          <p>Ευχαριστούμε την κ. Παπαρήγα.</p>
          <p>Παρακαλώ να ετοιμαστεί το Βήμα και θα καλέσω τον Βουλευτή του Κινήματος Αλλαγής, τον κ. Δημήτριο Κωνσταντόπουλο. Στη συνέχεια θα πάρει τον λόγο ο κ. Κωνσταντίνος Γκιουλέκας, Βουλευτής της Νέας Δημοκρατίας και μετά θα πάρει τον λόγο ο Υπουργός Ανάπτυξης και Επενδύσεων, ο κ. Άδωνις Γεωργιάδης.</p>
          <p>Ορίστε κύριε Κωνσταντόπουλε, έχετε τον λόγο για επτά λεπτά.</p>
        </speech>
        <speech by="dimitrios_konstantopoulos" eId="debate_2020-10-24_speech_119">
          <from>ΔΗΜΗΤΡΙΟΣ ΚΩΝΣΤΑΝΤΟΠΟΥΛΟΣ</from>
          <p>Κύριε Πρόεδρε, κυρίες και κύριοι συνάδελφοι, κύριοι Υπουργοί, συζητάμε σήμερα για δεύτερη μέρα την πρόταση μομφής του κ. Τσίπρα και του ΣΥΡΙΖΑ κατά του Υπουργού κ. Σταϊκούρα.</p>
          <p>Πρώτη διαπίστωση: Νέα Δημοκρατία και ΣΥΡΙΖΑ διαγκωνίζονται ποιος θα κερδίσει τον έπαινο και τούτο για τη σωτηρία της κοινωνίας και των πολιτών, όταν και οι δύο θα έπρεπε να είναι απολογούμενοι, η Νέα Δημοκρατία για πενταετία 2004-2009, ο δε ΣΥΡΙΖΑ για την καταστρεπτική πενταετία 2015-2019. Déjà vu, προμνησία.</p>
          <p>Να θυμίσω πού βρισκόταν ο ΣΥΡΙΖΑ, όταν το ΠΑΣΟΚ με την κυβέρνηση του Γιώργου Παπανδρέου 2009-2011 θέσπιζε την προστασία της πρώτης κατοικίας με το ν.3869/10. Πού ήταν; Καταψήφιζε το νόμο στήριξης των δανειοληπτών. Σήμερα βέβαια, ο ΣΥΡΙΖΑ γίνεται τιμητής του. Να θυμίσω τότε που καταργούσε το μνημόνιο με ένα νόμο και διέγραφε το χρέος με ένα άρθρο.</p>
          <p>Να θυμίσω ωστόσο, πού ήταν και η Νέα Δημοκρατία με την καταστρεπτική κυβερνητική της πολιτική την περίοδο 2004-2009, που οδήγησε σε εκτροχιασμό την οικονομία, οδηγώντας βέβαια τη χώρα ένα βήμα πριν τη χρεοκοπία.</p>
          <p>(Στο σημείο αυτή την Προεδρική Έδρα καταλαμβάνει ο Δ’ Αντιπρόεδρος της Βουλής, κ. ΔΗΜΗΤΡΙΟΣ ΒΙΤΣΑΣ)</p>
          <p>Θα έλεγε κανείς ότι για το ΣΥΡΙΖΑ πέντε χρόνια δεν υπήρξε αυτή η πενταετία ή εξαετία 2004-2009, η διακυβέρνηση της χώρας από τον κ. Καραμανλή. Τι υπήρξε; Omertà. Τα συμπεράσματα δικά σας.</p>
          <p>Ήταν και το ΠΑΣΟΚ, η κυβέρνηση του Γιώργου Παπανδρέου, 2009-2011, που σήκωσε το βάρος, για να μην χρεοκοπήσει η πατρίδα, τότε που όλοι εσείς ήσασταν παρέα στο Σύνταγμα. Να θυμίσω εκεί ήταν και η Χρυσή Αυγή, το ναζιστικό αυτό μόρφωμα, το οποίο σήμερα βέβαια, όλοι καταγγέλλουμε.</p>
          <p>Δημαγωγία και στρέβλωση σε όλο της το μεγαλείο. Ας σταματήσει, λοιπόν, αυτή η στρέβλωση, δεν ωφελεί κανέναν. Σεβασμός, λοιπόν, σε αυτό το ΠΑΣΟΚ 2009-2011, που κράτησε τη χώρα όρθια να μη χρεοκοπήσει.</p>
          <p>Ας σταματήσουν επιτέλους θα έλεγα, αγαπητοί συνάδελφοι, τα κροκοδείλια δάκρυα από όλους τους τωρινούς τιμητές, γιατί ο μεν ΣΥΡΙΖΑ από το «δεν πληρώνω» πέρασε στη θεσμοθέτηση των ηλεκτρονικών πλειστηριασμών, η δε Νέα Δημοκρατία από το δήθεν διεθνές σχέδιο διάσωσης της χώρας των πολιτών σε έναν αχταρμά αποφάσεων, που δεν μας βγάζει τη θηλιά από τον λαιμό. Φαρισαϊσμός, λοιπόν, σε όλο του το μεγαλείο.</p>
          <p>Σ’ ότι αφορά τον ΣΥΡΙΖΑ, απαντά ο Παναγιώτης Λαφαζάνης με τα φίλια και πρώην συντροφικά πυρά που δέχτηκε, επειδή τόλμησε να διαμαρτυρηθεί για τους ηλεκτρονικούς πλειστηριασμούς. Στη δε Νέα Δημοκρατία απάντησαν όλοι οι φορείς, που κλήθηκαν να εκφράσουν άποψη για το νέο πτωχευτικό, ένας πτωχευτικός νόμος κομμένος και ραμμένος για τις τράπεζες και τους κακούς στρατηγικούς κακοπληρωτές.</p>
          <p>Κυρίες και κύριοι συνάδελφοι, η πρόταση μομφής του κ. Τσίπρα είναι διττής σημασίας. Απεγνωσμένη κίνηση αφενός, για να κατευνάσει το εσωτερικό του κόμματός του και τους αντάρτες, τους πρόθυμους που πήρε για να κάνει την διεύρυνση. Θα πω, όμως, στον κ. Τσίπρα ότι δεν ωφελούν οι πρόθυμοι. Για να γίνουν διευρύνσεις χρειάζονται πολιτικές δεσμεύσεις και προγραμματικές δεσμεύσεις και όχι πρόθυμοι, που δεν τηρούν και δεν τιμούν τον λόγο τους. Αφετέρου, ως πράξη χορηγίας προς την Νέα Δημοκρατία, βγάζοντας την από το αδιέξοδο του πτωχευτικού.</p>
          <p>Απορία: Γιατί στρέφεται κατά του κ. Σταϊκούρα ο κ. Τσίπρας και όχι συνολικά κατά της Κυβέρνησης; Έτσι θα ερχόταν ο Πρωθυπουργός να λογοδοτήσει για τη συνολική διακυβέρνηση των δεκαέξι μηνών, για τον αδύναμο χειρισμό στην υγειονομική κρίση, για την απουσία εθνικού σχεδίου που η χώρα έχει ανάγκη, για την αντιμετώπιση των προκλήσεων από την Τουρκία, για την προσχηματική στήριξη της πραγματικής οικονομίας των πολιτών και όλα αυτά σε ένα πρωτόγνωρο βίωμα, που βιώνουμε όλοι, λόγω του κορονοϊού.</p>
          <p>Προβαίνει ωστόσο, συχνά σε διαγγέλματα και ανακοινώσεις ο κ. Μητσοτάκης για να καλύψει ο ίδιος προσωπικά τις αστοχίες των Υπουργών του είτε του κ. Κικίλια για την ολιγωρία του να επανδρώσει τις δομές υγείας με ιατρικό και νοσηλευτικό προσωπικό είτε του κ. Πέτσα με τις μεγάλες λίστες για τα ΜΜΕ και το δημόσιο χρήμα, που χρησιμοποιείται για να χτιστεί ένα πελατειακό κράτος της Νέας Δημοκρατίας είτε του κ. Καραμανλή με την αποκαρδιωτική εικόνα στα μέσα μαζικής μεταφοράς είτε του κ. Αυγενάκη με τις αστοχίες του στο χώρο του αθλητισμού, όπως και για την τελευταία απόφασή του με τους φιλάθλους στα γήπεδα μέσω πανδημίας, που ήρθε ο ίδιος ο κ. Μητσοτάκης να ακυρώσει.</p>
          <p>Κυρίες και κύριοι συνάδελφοι, το επίκεντρο αυτής της συζήτησης θα έπρεπε να είναι ένα πτωχευτικό πλαίσιο, που έχει ανάγκη η χώρα και οι πολίτες και όχι οι τράπεζες και οι κακοπληρωτές. Η πτώχευση του καθενός στη χώρα μας λογίζεται σαν ρετσινιά. Ακολουθεί τον πτωχεύσαντα σε όλο τον βίο του, διότι στο νέο πλαίσιο  που συζητάμε ο πτωχεύσας δεν βγαίνει από τον «ΤΕΙΡΕΣΙΑ». Έτσι, όμως, αγαπητοί συνάδελφοι, δεν νοείται η «δεύτερη ευκαιρία», διότι μιλάμε για δανειολήπτες, που βρίσκονται σε απόγνωση.</p>
          <p>Θα πρέπει να τονιστεί, βέβαια, ότι στην Ελλάδα την τελευταία δεκαετία τα εισοδήματα μειώθηκαν, οι συντάξεις περικόπηκαν και το αποτέλεσμα είναι οι δανειολήπτες να μη μπορούν να ανταποκριθούν στις υποχρεώσεις τους. Ωστόσο, μειώθηκαν και οι εμπορικές αξίες των σπιτιών τους, ακόμα και κάτω από τις αντικειμενικές. Έτσι, ο δανειολήπτης δεν μπορεί να ξεχρεώσει το δάνειό του, ακόμα και να εκποιήσει το σπίτι του. Έρχονται τα funds και αγοράζουν τα δάνεια τους στο 15%-20% της ονομαστικής τους αξίας.</p>
          <p>Μιλάμε πραγματικά για έναν Πτωχευτικό Κώδικα, που δεν δίνει λύσεις στους δανειολήπτες και βέβαια, για έναν Πτωχευτικό Κώδικα που δεν δίνει τη δυνατότητα στον δανειολήπτη να προηγηθεί των ξένων funds και να αγοράσει το σπίτι του στην τιμή που θα το αγοράσουν τα funds.</p>
          <p>Γιατί, κύριε Υπουργέ, να μην τύχει αυτού του αιτήματος και ο δανειολήπτης; Τι απαντάτε σ’ αυτό; Φυσικά, τίποτα. Ωστόσο, λέτε στους δανειολήπτες ότι δεν χρειάζεται να πουλήσουν το σπίτι τους και ότι θα τους κάνετε ενοικιαστές. Τους λέτε ότι αν καταβάλουν για δώδεκα συναπτά έτη τα ενοίκια, τότε θα μπορούν να επαναγοράσουν το σπίτι τους στην εμπορική αξία, που θα έχει τη στιγμή της επαναγοράς. Ωστόσο, ακόμα κι αν καταφέρουν νωρίτερα να συγκεντρώσουν αυτό το ποσό, δεν σημαίνει ότι μπορούν να το ξεπληρώσουν. Μιλάμε για πρωτοφανή πράγματα!</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="dimitrios_bitsas" eId="debate_2020-10-24_speech_120">
          <from>Δημήτριος Βίτσας</from>
          <p>Κύριε Κωνσταντόπουλε, ολοκληρώστε, σας παρακαλώ.</p>
        </speech>
        <speech by="dimitrios_konstantopoulos" eId="debate_2020-10-24_speech_121">
          <from>ΔΗΜΗΤΡΙΟΣ ΚΩΝΣΤΑΝΤΟΠΟΥΛΟΣ</from>
          <p>Ωστόσο, το μήνυμά μας είναι ένα: Στα εθνικά θέματα είμαστε όλοι μια γροθιά.</p>
          <p>Τέλος, όσον αφορά την πρόταση δυσπιστίας κατά του Υπουργού, εμείς δηλώνουμε τη δυσπιστία μας στην Κυβέρνησή σας.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα του Κινήματος Αλλαγής)</scene>
        <speech by="dimitrios_konstantopoulos" eId="debate_2020-10-24_speech_122">
          <from>ΔΗΜΗΤΡΙΟΣ ΚΩΝΣΤΑΝΤΟΠΟΥΛΟΣ</from>
        </speech>
        <speech by="dimitrios_bitsas" eId="debate_2020-10-24_speech_123">
          <from>Δημήτριος Βίτσας</from>
          <p>Ευχαριστώ πολύ.</p>
          <p>Τον λόγο έχει τώρα για  δύο λεπτά ο Κοινοβουλευτικός Εκπρόσωπος της Νέας Δημοκρατίας κ. Λιβανός.</p>
        </speech>
        <speech by="panagiotis_libanos" eId="debate_2020-10-24_speech_124">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Ευχαριστώ, κύριε Πρόεδρε.</p>
          <p>Ζήτησα τον λόγο -λυπάμαι που δεν ήμουν εδώ όταν μιλούσε ο κ. Κατρούγκαλος, αλλά τον άκουσα από το γραφείο μου- γιατί ήθελα να δώσω μια απάντηση στο ερώτημα που έκανε σε μία ομολογουμένως ήπια και συναινετική, αλλά ολίγον δεικτική τοποθέτηση πριν από λίγο.</p>
          <p>Ο κ. Κατρούγκαλος, λοιπόν, μας ρώτησε αν είμαστε ουσιαστικά περήφανοι για την εξωτερική μας πολιτική. Η απάντηση είναι ξεκάθαρη και απόλυτη: Προφανώς και είμαστε απολύτως περήφανοι. Είμαστε περήφανοι και το αποδείξαμε όταν φυλάξαμε και φυλάμε ασφαλώς τα σύνορα στο Αιγαίο, όταν είχαμε μία απόλυτη και ασφαλή προστασία των συνόρων μας στον Έβρο, όταν μπορούμε και εξασφαλίζουμε -κάτι που είπε πριν ο κ. Μηταράκης με νούμερα- μία απόλυτη μείωση των ροών των παράνομων μεταναστών στη χώρα με σεβασμό στο Διεθνές Δίκαιο, όταν υπογράφουμε τις συνθήκες ΑΟΖ με την Ιταλία και την Αίγυπτο και όταν φτάνουμε πλέον σε μία συνάντηση με τη γείτονα Αλβανία για την εκεί συμφωνία, όταν πετυχαίνουμε τα ελληνοτουρκικά σύνορα να γίνουν ευρωπαϊκά τουρκικά σύνορα, όταν διεθνοποιούμε επιτυχώς το θέμα και σφίγγει ο κλοιός της απομόνωσης γύρω από την Τουρκία και όταν πλέον το σύνολο της δυτικής κοινωνίας και των γύρω περιοχών της νοτιοανατολικής Ευρώπης θεωρούν πλέον ως κράτος-ταραξία ένα και μοναδικό, την Τουρκία.</p>
          <p>Η κόκκινη γραμμή μας είναι σαφής και είναι η υπεράσπιση της εθνικής κυριαρχίας και των κυριαρχικών μας δικαιωμάτων. Διατηρούμε, όμως, την ψυχραιμία μας και αυτό είναι που πρέπει να κάνουμε απέναντι στην υπερβολική τουρκική προκλητικότητα. Κινούμαστε μεθοδικά, κερδίζοντας στον μαραθώνιο της διπλωματίας, όχι με λαϊκισμούς και άκαιρες απειλές για επέκταση στα δώδεκα ναυτικά μίλια, αλλά με σοβαρότητα και εθνική υπευθυνότητα.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="dimitrios_bitsas" eId="debate_2020-10-24_speech_125">
          <from>Δημήτριος Βίτσας</from>
          <p>Κύριε Λιβανέ, θα πρέπει να ολοκληρώσετε.</p>
        </speech>
        <speech by="panagiotis_libanos" eId="debate_2020-10-24_speech_126">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Κύριε Πρόεδρε, κλείνω σε δέκα δευτερόλεπτα.</p>
          <p>Η Κυβέρνηση της Νέας Δημοκρατίας υλοποιεί την εθνική στρατηγική και ζητά την εθνική ομοψυχία, όπως το έκανε διαχρονικά ως παράταξη στις δύσκολες στιγμές, όπως πολύ σωστά είπατε και εσείς και κλείσατε την ομιλία σας.</p>
          <p>Ευχαριστώ, κύριε Πρόεδρε.</p>
        </speech>
        <speech by="dimitrios_bitsas" eId="debate_2020-10-24_speech_127">
          <from>Δημήτριος Βίτσας</from>
          <p>Τον λόγο έχει τώρα για επτά λεπτά ο κ. Κωνσταντίνος Γκιουλέκας από τη Νέα Δημοκρατία.</p>
          <p>ΚΩΝΣΤΑΝΤΙΝΟΣ ΓΚΙΟΥΛΕΚΑΣ: Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, η Αξιωματική Αντιπολίτευση άσκησε ένα κορυφαίο δικαίωμά της, ένα θεμελιώδες δικαίωμα που απορρέει από τη συνταγματική τάξη, από την κοινοβουλευτική τάξη. Κατέθεσε πρόταση δυσπιστίας.</p>
          <p>Επειδή, όπως όλοι οι συνάδελφοι, μετέχω στον δημόσιο διάλογο και παρακολουθώ στενά όλες τις δηλώσεις, όπως οφείλουμε να κάνουμε, των πολιτικών μας αντιπάλων και εν προκειμένω των στελεχών της Αξιωματικής Αντιπολίτευσης, από τον Πρόεδρο και πρώην Πρωθυπουργό κ. Τσίπρα έως και τους Βουλευτές που μπήκαν στις τελευταίες εκλογές στο Κοινοβούλιο, παρατηρώ ότι υπάρχει μία συνολική αρνητική κριτική για ολόκληρη την κυβερνητική πολιτική.</p>
          <p>Μου κάνει, λοιπόν, τρομερή εντύπωση, κυρίες και κύριοι συνάδελφοι της Αξιωματικής Αντιπολίτευσης, όταν βλέπω ότι επιλέγετε -ασφαλώς και είναι αναφαίρετο δικαίωμά σας- να κάνετε πρόταση μομφής μόνον κατά του Υπουργού Οικονομικών. Αυτό σημαίνει ή ότι διαφωνείτε μόνον με την οικονομική πολιτική -η οποία, ειρήσθω εν παρόδω, δεν είναι προσωπική πολιτική του Υπουργού Οικονομικών, αλλά είναι επιλογή του ίδιου του Πρωθυπουργού Κυριάκου Μητσοτάκη και συνολικά της Κυβέρνησης, γιατί όλες οι αποφάσεις περνούν και εγκρίνονται από το Υπουργικό Συμβούλιο- και ότι συμφωνείτε με άλλες πτυχές της κυβερνητικής πολιτικής ή ότι αυτή η κίνηση είναι μια κίνηση που, επιτρέψτε μου να πω, έχει άλλα κριτήρια, πολιτικά κριτήρια. Κατά τη δική μου ταπεινή άποψη, προφανώς έχει να κάνει με ό,τι συμβαίνει στο εσωτερικό του κόμματος της Αξιωματικής Αντιπολίτευσης και ενδεχομένως η πρόταση μομφής να λειτουργεί ως μια ευκαιρία συσπείρωσης των στελεχών.</p>
          <p>Βεβαίως, πέρα από το γεγονός τού γιατί η Αξιωματική Αντιπολίτευση κάνει την πρόταση μομφής -εδώ δεν κάνουμε διερεύνηση προθέσεων- σημασία έχει, θα έλεγα, και το πότε γίνεται, κάτι που είναι σημαντικό, κυρίες και κύριοι συνάδελφοι, το πότε κατατίθεται.</p>
          <p>Αυτή η πρόταση μομφής, λοιπόν, κατατίθεται σε μία περίοδο που πραγματικά απορεί κανείς εάν τελικά αυτή ήταν η καταλληλότερη για να επιλέξει το κόμμα της Αξιωματικής Αντιπολίτευσης, που κυβέρνησε αυτόν τον τόπο επί τεσσεράμισι χρόνια, να ασκήσει ασφαλώς το θεμελιώδες, επαναλαμβάνω, δικαίωμά του. Το λέω αυτό, γιατί κατ’ αρχήν βρισκόμαστε μέσα σε μια παρατεταμένη κρίση  -μιλώ για την πανδημία- μια κρίση που πλήττει ολόκληρη την ανθρωπότητα, μια κρίση που πλήττει με σφοδρότητα την Ευρώπη, μια κρίση που πλήττει και την πατρίδα μας, ευτυχώς βεβαίως, όχι με τις ίδιες συνέπειες που υπάρχουν σε άλλες χώρες. Ωστόσο, είναι μια κρίση που την αντιμετωπίζουμε όλοι, γιατί είναι μια κρίση, από την επιτυχή αντιμετώπιση της οποίας εξαρτάται πραγματικά το αν θα διασφαλίσουμε το ανεκτίμητο αγαθό της ζωής των συμπολιτών μας και της δικής μας.</p>
          <p>Δεύτερον, αυτή η πρόταση μομφής κατατίθεται σε μία περίοδο που το τουρκικό ερευνητικό πλοίο «Ορούτς Ρέις», συνοδεία τουρκικών πολεμικών σκαφών, πλέει σε αυτήν την περιοχή, που όρισε η Άγκυρα με την παράνομη NAVTEX.</p>
          <p>Ερωτώ το εξής: Είναι δυνατόν, λοιπόν, να κατατίθεται αυτή η πρόταση μομφής τώρα, την ώρα δηλαδή που τα ελληνικά πλοία, τα πλοία του ελληνικού Πολεμικού Ναυτικού βρίσκονται απέναντι και την ώρα που βρισκόμαστε σε μία κορύφωση, όχι της τουρκικής προκλητικότητας, αλλά -επιτρέψτε μου να πω- της τουρκικής επιθετικότητας; Διότι αυτό αντιμετωπίζουμε όλο αυτό το διάστημα και αυτή η κρίση είναι πρωτοφανής. Είναι η πρώτη φορά μετά το ’74, αν εξαιρέσει κανείς την κρίση των Ιμίων, όπου θρηνήσαμε την απώλεια των τριών παλικαριών μας, που μια τέτοια κρίση διαρκεί τόσο πολύ σε χρόνο και βεβαίως, έχει τα χαρακτηριστικά τέτοιας όξυνσης, όπου η άλλη πλευρά του Αιγαίου να μιλάει πια ανοιχτά για πόλεμο, για «γαλάζιες πατρίδες», για διεκδικήσεις, να βγάζει χάρτες με τους οποίους δεσμεύει, κατά την άποψή της, το μισό Αιγαίο κ.λπ..</p>
          <p>Αυτήν την ώρα, την ώρα της κρίσης, την ώρα που οι άντρες και οι γυναίκες των Ενόπλων Δυνάμεων βρίσκονται για μήνες ολόκληρους στα σύνορα και στα νησιά, επιλέγει η Αξιωματική Αντιπολίτευση να καταθέσει πρόταση μομφής και μας οδηγεί σε αυτήν τη διαδικασία. Ασφαλώς είμαστε υποχρεωμένοι να την παρακολουθήσουμε. Λυπάμαι όμως, γιατί πρέπει να πω ότι ο τρόπος, αλλά και ο χρόνος που επιλέγει κανείς κάτι, δίνει τη δυνατότητα και σε μας, από την πλευρά της κυβερνητικής πλειοψηφίας, να ασκήσουμε την κριτική μας στην Αξιωματική Αντιπολίτευση.</p>
          <p>Ξέρετε, άκουσα πολλά και άκουσα αιτιάσεις, για μια σειρά αποτυχιών, στην εθνική πολιτική, στην πολιτική για τα εξωτερικά μας θέματα. Επιτρέψτε μου να πω ότι μας παρακολουθεί ο ελληνικός λαός. Και παρακολουθεί για να δει ποιο μήνυμα εκπέμπει το εθνικό Κοινοβούλιο, η Εθνική Αντιπροσωπεία τούτη την ώρα της κρίσης, τι λέμε δηλαδή περίπου στους γείτονες, στον ελληνικό λαό και σε όσους παρακολουθούν, διότι δεν παρακολουθούν μόνον οι Έλληνες, παρακολουθούν όλοι το τι συμβαίνει σε αυτήν την Αίθουσα και το τι μήνυμα εκπέμπεται από αυτήν την Αίθουσα.</p>
          <p>Τι τους λέμε περίπου; Ότι η Κυβέρνηση του Μητσοτάκη απέτυχε παταγωδώς, ότι η Κυβέρνηση του Μητσοτάκη περίπου υποχώρησε απέναντι στην τουρκική επιθετικότητα, ότι η Κυβέρνηση του Μητσοτάκη, δηλαδή, η ελληνική Κυβέρνηση -δεν έχει σημασία στα θέματα αυτά αν είναι η Κυβέρνηση του Μητσοτάκη ή του Τσίπρα ή του Σαμαρά ή του Καραμανλή ή του Σημίτη, είναι η ελληνική Κυβέρνηση- απέτυχε. Ερωτώ: Γιατί, κυρίες και κύριοι; Αν το θέλετε, θα ήταν εύκολο να μπούμε στη διαδικασία των αντεγκλήσεων και των κομματικών αντιπαραθέσεων -τα είπε προηγουμένως και ο Κοινοβουλευτικός μας Εκπρόσωπος- και να θυμίσουμε ότι αυτή η Κυβέρνηση που «απέτυχε», είναι αυτή που ρύθμισε τις θαλάσσιες ζώνες με την Ιταλία, με την Αίγυπτο, τη μερική αυτή οριοθέτηση, για την οποία την κατηγορήσατε, ενώ εσείς συμφωνούσατε ακριβώς στο ίδιο και συζητούσατε για μερική οριοθέτηση. Είναι αυτή η Κυβέρνηση, που συζήτησε με την Αλβανία και παραπέμπει το θέμα στο Διεθνές Δικαστήριο, όπως αρμόζει σε κράτη, που θέλουν πραγματικά ειρηνικά και με βάση το Διεθνές Δίκαιο να διευθετήσουν τις μεταξύ τους διαφορές. Είναι αυτή η Κυβέρνηση που αποσόβησε την κρίση τον περασμένο Φεβρουάριο-Μάρτιο στον Έβρο, όταν επιχείρησε η Τουρκία εκείνη την ιδιότυπη εισβολή, με εργαλείο τους πρόσφυγες και αντί να μας αιφνιδιάσει, αιφνιδιάστηκε αυτή από μας. Είναι αυτή η Κυβέρνηση, η οποία ρύθμισε και αποσόβησε ουσιαστικά μια κρίση το περασμένο καλοκαίρι. Είναι αυτή η Κυβέρνηση, που αυτήν την ώρα αντιμετωπίζει και την παρούσα κρίση.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="dimitrios_bitsas" eId="debate_2020-10-24_speech_128">
          <from>Δημήτριος Βίτσας</from>
          <p>Πρέπει να κλείσετε, κύριε Γκιουλέκα.</p>
          <p>ΚΩΝΣΤΑΝΤΙΝΟΣ ΓΚΙΟΥΛΕΚΑΣ: Κλείνω αμέσως, κύριε Πρόεδρε.</p>
          <p>Θα έλεγα ότι σε αυτήν την στιγμή θα πρέπει να θυμίσω ότι η επιτυχία της Κυβέρνησης Μητσοτάκη, όπως και κάθε ελληνικής κυβέρνησης σε τέτοιες κρίσεις, θα είναι επιτυχία της Ελλάδος και η αποτυχία της Κυβέρνησης Μητσοτάκη, όπως και αποτυχία οποιασδήποτε κυβέρνησης, προηγούμενης ή αυτών που θα έρθουν, θα είναι επίσης αποτυχία της Ελλάδος. Με αυτήν την έννοια είναι καλό και πρέπει να θυμίσουμε -στην Επιτροπή Εξωτερικών και Άμυνας, πράγματι άκουσα πολλούς να λένε «κόκκινη γραμμή είναι αυτό», «κόκκινη γραμμή είναι εκείνο»- ότι μία είναι η κόκκινη γραμμή και νομίζω ότι εκεί συναντώμεθα όλοι, παρά τις επιμέρους διαφορετικές προσεγγίσεις μας. Η κόκκινη γραμμή, η εθνική γραμμή είναι η προάσπιση των εθνικών μας, των κυριαρχικών μας δικαιωμάτων έναντι παντός και διαθέτουμε γι’ αυτό έναν ισχυρότατο αποτρεπτικό μηχανισμό, τις Ένοπλες Δυνάμεις.</p>
          <p>Επιτρέψτε μου να κλείσω, εκφράζοντας την ευγνωμοσύνη σε αυτά τα παιδιά του ελληνικού λαού, στους άνδρες και τις γυναίκες των Ενόπλων Δυνάμεων, της Ελληνικής Αστυνομίας, του Λιμενικού Σώματος, του Πυροσβεστικού Σώματος ,που επί μήνες κάνουν αυτό που δεν είναι αυτονόητο, αλλά χάρις στην επαγρύπνησή τους το καταφέρνουμε: Φυλάσσουν αποτελεσματικά τα σύνορά μας.</p>
          <p>Ευχαριστώ πολύ, κύριε Πρόεδρε.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="dimitrios_bitsas" eId="debate_2020-10-24_speech_129">
          <from>Δημήτριος Βίτσας</from>
          <p>Η κόκκινη γραμμή της διαδικασίας είναι τα επτάμισι λεπτά, το πολύ, κύριοι συνάδελφοι.</p>
          <p>Τον λόγο έχει ο Υπουργός Ανάπτυξης και Επενδύσεων, κ. Άδωνις Γεωργιάδης για δέκα λεπτά.</p>
        </speech>
        <speech by="spuridon-adonis_georgiadis" eId="debate_2020-10-24_speech_130">
          <from>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, αγαπητέ προλαλήσαντα κύριε Γκιουλέκα, «εις οιωνός άριστος αμύνεσθαι περί πάτρης». Όλα τα άλλα, είναι να είχαμε να λέγαμε.</p>
          <p>Κυρίες και κύριοι συνάδελφοι, όταν προχθές, κατά τη διάρκεια της συζήτησης του νέου πτωχευτικού νόμου άκουσα τον κ. Τσίπρα να τελειώνει την ομιλία του με την κατάθεση προτάσεως δυσπιστίας κατά του Υπουργού Οικονομικών, ομολογώ ότι έμεινα έκπληκτος και πράγματι, αιφνιδιάστηκα.</p>
          <p>Έχω ζήσει σε αυτήν τη Βουλή -δεκατρία χρόνια πια Βουλευτής- πάρα πολλές προτάσεις δυσπιστίας και είμαι πια σχετικά έμπειρος σε αυτήν τη διαδικασία. Ομολογώ, περισσότερο άκαιρη και λανθασμένη κατάθεση πρότασης δυσπιστίας, δεν έχω συναντήσει αυτά τα δεκατρία χρόνια. Τι να πιστέψω ή τουλάχιστον αυτό έλεγα στην αρχή: Η πρώτη ανάγνωση ήταν ότι ο κ. Τσίπρας τα έχει παντελώς χαμένα και ότι όλη η ανάλυση που κάνει εδώ και πέντε χρόνια έναντι του Κυριάκου Μητσοτάκη, του βγαίνει εντελώς ανάποδα και λανθασμένα. Θυμίζω ότι όταν εξελέγη Πρόεδρος της Νέας Δημοκρατίας ο νυν Πρωθυπουργός, η αντίληψη που είχε ο κ. Τσίπρας ήταν ότι είναι του χεριού του και ότι «τον έχει». Περίπου όλοι οι Συριζαίοι, όποτε ανέβαινε στο Βήμα της Βουλής ο Κυριάκος Μητσοτάκης και μετά ο Αλέξης Τσίπρας, έλεγαν πόσο καταπληκτικός ήταν ο Τσίπρας, πόσο τον είχε εξαφανίσει και πόσο φοβερός ρήτορας ήταν ο Τσίπρας και πόσο ανύπαρκτος ο Μητσοτάκης. Αποκορύφωμα αυτής της αλαζονείας ήταν η δήλωση του κ. Τσίπρα προ των ευρωεκλογών στον κ. Σρόιντερ, ότι δεν πρόκειται να χάσει από τον Μητσοτάκη ούτε μία στο εκατομμύριο.</p>
          <p>Από το 2016, που εξελέγη ο Μητσοτάκης Πρόεδρος όμως, αν εξαιρέσετε τους πρώτους τρεις μήνες όπου εξακολουθούσε να προηγείται στις δημοσκοπήσεις ο κ. Τσίπρας, από τον Μάιο συγκεκριμένα του 2016 και συγκεκριμένα από τον νόμο Κατρούγκαλου και μετά, κύριε Κατρούγκαλε, δεν έχει υπάρξει ούτε μία δημοσκόπηση ούτε μίας εταιρείας, που να μην δείχνει ότι προηγείται η Νέα Δημοκρατία. Δεν έχει υπάρξει καμμία περίοδος στη νεότερη ιστορία της χώρας, τόσο μακρόχρονης πολιτικής ηγεμονίας ενός Αρχηγού κόμματος και μιας παρατάξεως, από όσο απολαμβάνει η Νέα Δημοκρατία τα τελευταία τέσσερα χρόνια.</p>
          <p>Μάιος έως Οκτώβριος 2016: όλες οι δημοσκοπήσεις όλων των εταιρειών έχουν πρώτη τη Νέα Δημοκρατία. Στις δε εκλογές είτε ήταν περιφερειακές, δημοτικές, εθνικές, σωματειακές, συνδικαλιστικές, σε ποδοσφαιρικά σωματεία, σε κοινόχρηστα πολυκατοικίας, όπου έγιναν εκλογές, ηττήθηκε ο ΣΥΡΙΖΑ από τη Νέα Δημοκρατία.</p>
          <p>Το ακόμα πιο εντυπωσιακό: μετά τις εθνικές εκλογές, παραπάνω από έναν χρόνο, δεκαπέντε μήνες, αντί η διαφορά να αρχίσει να μειώνεται, όπως συνήθως συμβαίνει, όταν η Κυβέρνηση εισπράττει κάποιου είδους φθορά και η Αντιπολίτευση μπορεί και κάνει κάτι που την ωφελεί, όχι μόνο δεν μειώνεται η διαφορά, αλλά από οκτώ μονάδες που ήταν η διαφορά στις εθνικές εκλογές, στις πιο φιλικές για τον ΣΥΡΙΖΑ δημοσκοπήσεις είναι δεκαέξι, στις πιο εχθρικές είναι είκοσι μία μονάδες, δηλαδή έχει υπερδιπλασιαστεί -στην καλύτερη για εσάς περίπτωση- η μεταξύ μας διαφορά. Κοινώς, ή ο ελληνικός λαός είναι «ζαβός» ή εσείς δεν έχετε καταλάβει τίποτα από την πραγματικότητα. Σίγουρα συμβαίνει το δεύτερο. Δεν μπορεί έντεκα εκατομμύρια Έλληνες να κάνουν λάθος κι εσείς να έχετε δίκιο. Είναι εντυπωσιακό. Κάνετε το ένα λάθος πίσω από το άλλο. Τα έχετε παντελώς χαμένα.</p>
          <p>Ομολογώ ότι εξεπλάγην, διότι ποιος λογικός πολιτικός αναλυτής, επικοινωνιολόγος, πολιτικός σύμβουλος θα συμβούλευε τον κ. Τσίπρα να καταθέσει πρόταση δυσπιστίας, μία ώρα πριν το διάγγελμα του Πρωθυπουργού για τον κορωνοϊό, ενώ ο τουρκικός στόλος είναι στο Αιγαίο και ενώ έχουμε την έξαρση πανδημίας; Δεν το λέω με την έννοια που ακούστηκε πολλές φορές εδώ, του πατριωτισμού και ότι δεν ήταν εκ μέρους σας υπεύθυνη συμπεριφορά. Εγώ προσωπικά, που σας θεωρώ παντελώς ανεύθυνους ούτως η άλλως, δεν εκπλήσσομαι όταν δεν δείχνετε υπευθυνότητα. Τα ξεχνάμε αυτά. Πάμε στο καθαρό πολιτικό συμφέρον, στην έννοια της πολιτικής τακτικής. Ποιος ανόητος μπορεί να έκανε πρόταση δυσπιστίας, δηλαδή να έχει απωλέσει το ανώτατο κοινοβουλευτικό του όπλο για τους επόμενους έξι μήνες, για να χαθεί επικοινωνιακά παντελώς! Τι έμεινε από αυτήν την πρόταση δυσπιστίας; Έμεινε η προστασία -δήθεν- της πρώτης κατοικίας, που λέτε; Κανείς δεν έχει γράψει τίποτα. Έμεινε ο πτωχευτικός; Κανένας. Ο Σταϊκούρας; Τίποτα. Τι έμεινε; Έμεινε ότι πετύχατε -λέει- να χαλάσετε το Σαββατοκύριακο του Μητσοτάκη, δηλαδή, τρίχες κατσαρές, ασήμαντα πράγματα και γελοιότητες.</p>
          <p>Για ποιο λόγο το κάνατε; Είστε τόσο γελοίοι; Ακόμα και εγώ λέω ότι δεν μπορεί να είστε τόσο, άρα, κάτι άλλο συμβαίνει. Τι συμβαίνει; Κάθισα κι εγώ να το σκεφτώ ψύχραιμα. Λέω: «Δεν μπορεί να μη σκέφτεται ολόκληρος Τσίπρας ότι σε μία ώρα που θα έχει το διάγγελμα, όλη η Ελλάδα θα ασχολείται με το διάγγελμα». Λέω: «Δεν μπορεί να μη σκέφτηκε ολόκληρος Τσίπρας ότι σε μία ώρα που θα κάνει κάτι η Τουρκία στο Αιγαίο θα ασχολούνται όλοι με τον στόλο στο Αιγαίο». Ούτε μπορώ να πιστέψω ότι θεωρείτε πως υπάρχει ένας Βουλευτής της Νέας Δημοκρατίας που δεν θα ψηφίσει αυτόν τον νόμο ή τον Υπουργό Σταϊκούρα. Άρα, γιατί;</p>
          <p>Είμαι πεπεισμένος, επειδή -επαναλαμβάνω- ούτε εσείς μπορείτε να είστε τόσο γελοίοι ότι συμβαίνει κάτι άλλο. Τι συμβαίνει;</p>
          <p>Την εβδομάδα αυτή, κυρίες και κύριοι, βγήκε η πρώτη δημοσκόπηση, απ’ ό,τι θυμάμαι -ξέρετε, εγώ είμαι μανιακός των δημοσκοπήσεων- που είχε το ερώτημα: «Ποιον επιθυμείτε για Αρχηγό μετά τον Τσίπρα;». Εκεί βγήκε για πρώτη φορά -δεν έχει ξαναγίνει- το όνομα του κ. Ευκλείδη Τσακαλώτου. Για να είμαι δίκαιος, ο δεύτερος στη δημοσκόπηση ήταν ο κ. Χαρίτσης με καμμιά δεκαριά μονάδες διαφορά.</p>
          <p>Βγήκε λοιπόν, το όνομα του κ. Ευκλείδη Τσακαλώτου ως του πιθανότερου διαδόχου του Αλέξη Τσίπρα. Προσέξτε, είναι η πρώτη φορά από την ώρα που έδωσε το δαχτυλίδι ο Αλέκος Αλαβάνος στον Τσίπρα και τον διόρισε Αρχηγό του ΣΥΡΙΖΑ. Μέχρι σήμερα, στον ΣΥΡΙΖΑ ήταν περίπου σαν Τσαουσέσκου. Έκανε ό,τι ήθελε. Ήταν ο απόλυτος Αρχηγός του ΣΥΡΙΖΑ. Τους πούλησε το παραμύθι: «Σας έφερα στην εξουσία». Έλεγαν όλοι: «Μας έκανε Υπουργούς». Τους έβαζε να ψηφίζουν μνημόνια. Έκαναν πλειστηριασμούς. Κυνηγούσαν τον Λαφαζάνη. Έκαναν όσα έκαναν. Τους άρεσε που ήταν Υπουργοί.</p>
          <p>Για πρώτη φορά, αυτή η πολιτική ηγεμονία του Τσίπρα έχει αρχίσει να τρίζει. Προφανώς, όλοι καταλαβαίνουμε ότι αν και όποτε γίνουν εκλογές, δηλαδή στο τέλος της τετραετίας, και επιβεβαιωθούν οι δημοσκοπήσεις και ηττηθεί -εγώ δεν λέω με είκοσι μονάδες, αλλά λέω με δέκα μονάδες, σας κάνω σκόντο 50%- ο Τσίπρας χαιρέτησε.</p>
          <p>Άρα, λοιπόν, να γιατί έκανε την πρόταση δυσπιστίας ο Τσίπρας. Δεν την έκανε πράγματι για τον Σταϊκούρα, όπως ελέχθη. Την έκανε για τον Τσακαλώτο. Γιατί; Διότι από εκεί που ο κόσμος είχε ξεχάσει ότι ο Τσακαλώτος ως Υπουργός Οικονομικών είχε ψηφίσει τους ηλεκτρονικούς πλειστηριασμούς, ότι ο Τσακαλώτος ως Υπουργός Οικονομικών είχε ψηφίσει το μνημόνιο, ότι ο Τσακαλώτος ως Υπουργός Οικονομικών είχε καταργήσει την προστασία της πρώτης κατοικίας, ότι ο Τσακαλώτος ως Υπουργός Οικονομικών είχε πάρει δυσβάσταχτα οικονομικά μέτρα -και με τον κ. Κατρούγκαλο, για να είμαι δίκαιος- τώρα τα θυμήθηκε.</p>
          <p>Ξέρετε, οι αρχαίοι Έλληνες -ο κ. Γκιουλέκας το ξέρει- μετά από κάθε μάχη…</p>
        </speech>
        <speech by="xristos_giannoulis" eId="debate_2020-10-24_speech_131">
          <from>ΧΡΗΣΤΟΣ ΓΙΑΝΝΟΥΛΗΣ</from>
          <p>Έλεος.</p>
        </speech>
        <speech by="spuridon-adonis_georgiadis" eId="debate_2020-10-24_speech_132">
          <from>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>
          <p>Κύριε Γιαννούλη, είμαι μέσα στον χρόνο. Μην εξεγείρεστε και μη με διακόπτετε, αλλιώς να κρατηθεί ο χρόνος μου.</p>
        </speech>
        <speech by="dimitrios_bitsas" eId="debate_2020-10-24_speech_133">
          <from>Δημήτριος Βίτσας</from>
          <p>Μην απαντάτε.</p>
        </speech>
        <speech by="xristos_giannoulis" eId="debate_2020-10-24_speech_134">
          <from>ΧΡΗΣΤΟΣ ΓΙΑΝΝΟΥΛΗΣ</from>
          <p>Δεν έχει πάτο αυτό το βαρέλι.</p>
        </speech>
        <speech by="dimitrios_bitsas" eId="debate_2020-10-24_speech_135">
          <from>Δημήτριος Βίτσας</from>
          <p>Κύριε Γιαννούλη, σας παρακαλώ, μη διακόπτετε.</p>
          <p>Συνεχίστε, κύριε Υπουργέ.</p>
        </speech>
        <speech by="spuridon-adonis_georgiadis" eId="debate_2020-10-24_speech_136">
          <from>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>
          <p>Όταν τελείωνε μία μάχη, στην αρχαία Ελλάδα οι αρχαίοι Έλληνες κοίταζαν σε ποιο σημείο έγινε η αλλαγή της μάχης, σε ποιο σημείο έγερνε η πλάστιγγα. Κι εκεί ήταν το περίφημο «τρόπαιον». Ήταν το σημείο της τροπής, δηλαδή της αλλαγής.</p>
          <p>Το τρόπαιο της νίκης της Νέας Δημοκρατίας του Κυριάκου Μητσοτάκη είναι αναμφίβολα ο νόμος Κατρούγκαλου. Από τον νόμο Κατρούγκαλου και μετά η μεσαία τάξη της χώρας είπε: «Δεν ξαναψηφίζω Τσίπρα, που να μου κοπεί το χέρι».</p>
          <p>Άρα, λοιπόν, τι έκανε ο κ. Τσίπρας; Ανάγκασε όλη τη Νέα Δημοκρατία επί τρεις μέρες να θυμίζει τα πεπραγμένα Τσακαλώτου και να μπορεί έτσι ο κ. Τσίπρας να λέει στον εσωτερικό χώρο της Αριστεράς: «Να ποιος είναι ο Τσακαλώτος, που τον ξεχάσατε». Είναι ο Τσακαλώτος που μας έβαλε να κυνηγάμε τον Λαφαζάνη. Ανάγκασε τον Λαφαζάνη να βγει να βρίζει τον Τσίπρα και τον Τσακαλώτο ως τον ανάλγητο που έστειλε την Αστυνομία να τον συλλάβει. Προφανώς, όλα αυτά είναι ένα ζήτημα του εσωτερικού σας πολιτικού χώρου.</p>
          <p>Προσέξτε, γιατί και αυτό έχει ενδιαφέρον: Υποτίθεται σε όλες τις αναλύσεις και τα άρθρα αναμένονται φοβερές πολιτικές εξελίξεις αυτόν τον χειμώνα από τη μεγάλη οικονομική κρίση, που έρχεται λόγω του κορωνοϊού και λόγω των αστοχιών της Κυβερνήσεως. Ενώ -υποτίθεται- περιμένετε αυτή τη φοβερή κοινωνική έκρηξη, που θα έρθει λόγω των δικών μας αστοχιών, σε αυτό το εξάμηνο, χάσατε το δικαίωμα να ξανακάνετε πρόταση δυσπιστίας, σε μία στιγμή που πιθανόν να υπήρχε πράγματι πολιτική κρίση. Γιατί το χάσατε; Το χάσατε για να φάτε τον Τσακαλώτο.</p>
          <p>Ίσως κι εγώ να έκανα λάθος πριν και τελικά, να είστε ακόμη πιο γελοίοι απ’ ό,τι φαίνεστε. Διότι πράγματι, μόνο μία γελοία Αντιπολίτευση θα έκανε αυτό το πράγμα αυτή τη στιγμή.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="spuridon-adonis_georgiadis" eId="debate_2020-10-24_speech_137">
          <from>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>
          <p>Δεν είναι ζήτημα υπευθυνότητας. Είναι ζήτημα γελοιότητας, με τον στόλο στο Αιγαίο να κάνετε πρόταση δυσπιστίας στην Κυβέρνηση, μόνο και μόνο, για να λύσετε τα εσωκομματικά σας ζητήματα.</p>
          <p>Όσον αφορά τον νόμο αυτό καθ’ αυτό -για να κλείσω- το είπα και στην ομιλία μου, μιας κι εγώ συνυπογράφω τον νόμο.</p>
          <p>Κάνω μία παρένθεση, κύριε Πρόεδρε. Και κάνω κι ένα προσωπικό παράπονο και στον κ. Βούτση, που ιδιαιτέρως εκτιμώ.</p>
          <p>Όλα σάς τα συγχωρώ. Μου έχετε στήσει τη σκευωρία «NOVARTIS». Μου κάνατε εξεταστική επιτροπή για το ΚΕΕΛΠΝΟ. Μην πω πού κατέληξε. Με έχετε βρίσει περισσότερο από κάθε άλλο. Μου έχετε αφιερώσει στην «ΑΥΓΗ» σχεδόν κάθε μέρα πρωτοσέλιδο. Να καταθέσετε, όμως, πρόταση δυσπιστίας μόνο στον Σταϊκούρα και όχι και σε εμένα, που συνυπογράφω το νομοσχέδιο, αυτό το φάουλ δεν θα το ξεχάσω ποτέ. Είστε απαράδεκτοι. Εμμέσως δηλώσατε στην ελληνική κοινωνία ότι με εμπιστεύεστε περισσότερο από τον Σταϊκούρα. Δεν το δέχομαι. Θέλω να με μισείτε. Δεν το δέχομαι! Πρόκειται περί παρεξηγήσεως.</p>
          <p>Άρα, ακόμα και από αυτό, ότι ξεχάσατε να κάνετε πρόταση δυσπιστίας σε εμένα που -υποτίθεται- με μισείτε περισσότερο και που συνυπογράφω το νομοσχέδιο, δείχνει πόσο χαμένα τα έχετε.</p>
          <p>Κύριε Πρόεδρε, κλείνω σε τριάντα δευτερόλεπτα.</p>
          <p>Έρχομαι σε εμάς τώρα, κυρίες και κύριοι συνάδελφοι, της Πλειοψηφίας. Ο νόμος που ψηφίζουμε και για τον οποίο -υποτίθεται- έδωσε αγώνα ο ΣΥΡΙΖΑ είναι υπέροχος νόμος. Έπρεπε να έχει έρθει εδώ και χρόνια. Ήμασταν η μόνη χώρα του δυτικού κόσμου, που δεν είχε ένα τέτοιο Πτωχευτικό Δίκαιο για το άτομο και την επιχείρηση. Θα σώσει πάρα πολύ κόσμο. Θα το εξηγήσω σε δευτερόλεπτα ,με ένα απλό παράδειγμα.</p>
          <p>Εγώ ο Άδωνις Γεωργιάδης έχω ένα σπίτι στο Μαρούσι, το οποίο πήρα το 2007. Έκανε τότε 600.000 ευρώ. Πήρα δάνειο γι’ αυτό. Πληρώνω το δάνειο από τότε. Με πρήζει ο Πολάκης ότι δεν πληρώνω -λέει- από το «πόθεν έσχες» μου. Δεν έχει καταλάβει ο άνθρωπος τι είναι το τοκοχρεωλυτικό δάνειο. Πληρώνω από το 2007 μέχρι σήμερα εκατοντάδες χιλιάδες ευρώ μόνο τους τόκους. Διότι πρώτα πληρώνεις όλους τους τόκους και μετά πληρώνεις το κεφάλαιο. Άρα, χρωστάω ακόμα σχεδόν εξακόσιες χιλιάδες.</p>
          <p>Τώρα, το σπίτι μου λόγω της κρίσης δεν αξίζει πια εξακόσιες χιλιάδες. Αν δεν μπορέσω να πληρώσω μερικές δόσεις και βγει σε πλειστηριασμό, σε αυτήν την περίπτωση θα πουληθεί τριακόσες χιλιάδες. Οι τριακόσες χιλιάδες που απομένουν, καίτοι εγώ έχω χάσει όλη μου την περιουσία, με ακολουθούν για το υπόλοιπο της ζωής μου. Ό,τι και να κάνω εγώ και τα παιδιά μου τοκίζονται αυτές οι τριακόσες χιλιάδες.</p>
          <p>Με τον νόμο που θα ψηφίσουμε τώρα, εγώ ο ίδιος, ο Άδωνις Γεωργιάδης αν βρεθώ στην ίδια ατυχία, χάνω πάλι το σπίτι μου, όπως το έχανα μέχρι σήμερα, ακριβώς το ίδιο, αλλά οι τριακόσες χιλιάδες σβήνουν. Και σε έναν χρόνο μπορεί να έχω βρει μια καλή δουλειά και να ξαναφτιάξω τη ζωή μου από την αρχή και μετά να πάρω ένα άλλο σπίτι και τα πάντα να μου πάνε καλύτερα. Χάρη στον νόμο που ψηφίζουμε δηλαδή, χιλιάδες συμπολίτες μας που είχαν ατυχία στη ζωή τους θα μπορέσουν να γλιτώσουν από τα παλιά τους χρέη και να αποκτήσουν δεύτερη ευκαιρία στη ζωή.</p>
        </speech>
        <speech by="dimitrios_bitsas" eId="debate_2020-10-24_speech_138">
          <from>Δημήτριος Βίτσας</from>
          <p>Κύριε Γεωργιάδη…</p>
        </speech>
        <speech by="spuridon-adonis_georgiadis" eId="debate_2020-10-24_speech_139">
          <from>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>
          <p>Κλείνω αμέσως.</p>
          <p>Αυτός ο νόμος δεν είναι λόγος για κατάθεση προτάσεως δυσπιστίας. Είναι λόγος για εύγε προς την Κυβέρνηση. Κανονικά, θα έπρεπε να ντρέπονται όσοι Βουλευτές δεν το ψηφίζουν, όχι όσοι Βουλευτές το ψηφίζουμε. Το ψηφίζουμε με υπερηφάνεια και δίνουμε ψήφο εμπιστοσύνης στον Χρήστο Σταϊκούρα με υπερηφάνεια.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="dimitrios_bitsas" eId="debate_2020-10-24_speech_140">
          <from>Δημήτριος Βίτσας</from>
          <p>Ευχαριστούμε κι εμείς.</p>
          <p>Τον λόγο έχει ο κ. Σκουρλέτης.</p>
          <p>Να ευχηθείτε στον κ. Γεωργιάδη να μην του συμβούν όλα αυτά τα κακά που είπε ή αν του συμβούν, να βρει μια καλή δουλειά.</p>
        </speech>
        <speech by="spuridon-adonis_georgiadis" eId="debate_2020-10-24_speech_141">
          <from>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>
          <p>Λέμε, αν δεν βρω.</p>
        </speech>
        <speech by="dimitrios_bitsas" eId="debate_2020-10-24_speech_142">
          <from>Δημήτριος Βίτσας</from>
          <p>Αυτό λέω κι εγώ. Σας το εύχομαι.</p>
          <p>Κύριε συνάδελφε, έχετε τον λόγο.</p>
        </speech>
        <speech by="panagiotis_skourletis" eId="debate_2020-10-24_speech_143">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Άκουσα τη βαθυστόχαστη ανάλυση του κυρίου Υπουργού, ο οποίος προσπάθησε να διερευνήσει τα αίτια της κατάθεσης της πρότασης δυσπιστίας. Πράγματι, ήταν αρκετά διασκεδαστική. Τα ίδια επανέλαβε σήμερα το πρωί στον κ. Αυτιά στον ΣΚΑΪ. Και προσέξτε τη σύμπτωση. Τα ίδια είπε σε αυτήν την Αίθουσα χθες και ο κ. Βορίδης. Προφανώς, η κοινή αφετηρία, τους έχει κάνει και έχουν και κοινή αίσθηση του χιούμορ.</p>
          <p>Δεν είναι όμως διασκεδαστικό, τη στιγμή που, όπως σωστά αναφέρεται ο ίδιος στους ενόπλους, που βρίσκονται στο Αιγαίο, κάποιοι από τους γονείς τους να κινδυνεύουν να χάσουν τα σπίτια με τον νόμο που φέρνετε εδώ. Δεν είναι διασκεδαστικό, τη στιγμή που καλούμε τους πολίτες να είναι μετά τις 00.00΄-και ορθώς- στα σπίτια τους κάποιοι σε λίγους μήνες να μην έχουν σπίτι να μείνουν. Αυτό δεν είναι καθόλου διασκεδαστικό. Είναι ανατριχιαστικό.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="dimitrios_bitsas" eId="debate_2020-10-24_speech_144">
          <from>Δημήτριος Βίτσας</from>
          <p>Οι επόμενοι που θα μιλήσουν είναι ο κ. Χαρίτσης, ο κ. Βαρτζόπουλος, η κ. Μανωλάκου, ο κ. Δημοσχάκης και ο κ. Γιαννούλης.</p>
          <p>Αν εκείνη την ώρα είναι ο κ. Χρυσοχοΐδης εδώ -δεν τον βλέπω αυτή τη στιγμή- θα μιλήσει ο κ. Χρυσοχοΐδης. Διαφορετικά, όταν θα έλθει.</p>
          <p>Ο κ. Χαρίτσης έχει τον λόγο.</p>
        </speech>
        <speech by="alexis_xaritsis" eId="debate_2020-10-24_speech_145">
          <from>ΑΛΕΞΗΣ ΧΑΡΙΤΣΗΣ</from>
          <p>Κύριε Υπουργέ, μου προκαλεί πραγματικά κατάπληξη το γεγονός ότι από τα δωδεκάμισι λεπτά της ομιλίας σας, αναλώσατε τα εντεκάμισι λεπτά να μιλάτε για τον ΣΥΡΙΖΑ, για τον Τσίπρα και τον Τσακαλώτο και μόλις ένα λεπτό να μας πείτε για την προσωπική σας περίπτωση και για το πόσο υπέροχος είναι αυτός ο νόμος.</p>
          <p>Νομίζω ότι θα έπρεπε να έχουμε κατανοήσει όλοι μας -εσείς βεβαίως ως Υπουργός Κυβέρνησης ακόμη περισσότερο- πόσο κρίσιμες είναι οι στιγμές, πόσο δύσκολα είναι τα πράγματα για τον ελληνικό λαό και άρα, να συζητάμε περισσότερο επί της ουσίας του συγκεκριμένου νομοσχεδίου, επί της ουσίας της  οικονομικής πολιτικής της Κυβέρνησης. Γιατί η χώρα μας αντιμετωπίζει ήδη, κυρίες και κύριοι συνάδελφοι, το δεύτερο κύμα της πανδημίας του κορωνοϊού, με το σύστημα υγείας ανοχύρωτο, με την οικονομία σε ύφεση και με την ανεργία εκ νέου σε δυσθεώρητα ύψη, με την ανασφάλεια να έχει επιστρέψει στην ελληνική κοινωνία. Αυτήν την περίοδο επέλεξε η Κυβέρνηση της Νέας Δημοκρατίας να φέρει στη Βουλή ένα νομοσχέδιο, κατά τη γνώμη μας, βαθιά αντικοινωνικό. Τη στιγμή που θα έπρεπε εδώ να συζητάμε κι  η Εθνική Αντιπροσωπεία να ψηφίζει νομοσχέδια για τη στήριξη του δημόσιου συστήματος υγείας, για τη στήριξη της παιδείας, για την ενίσχυση των μικρομεσαίων επιχειρήσεων, η Κυβέρνηση επέλεξε να φέρει ένα νομοσχέδιο για τη φτωχοποίηση και την πτώχευση της κοινωνικής πλειοψηφίας.</p>
          <p>Το νομοσχέδιο αυτό, όμως, δεν είναι κεραυνός εν αιθρία. Είναι το επιστέγασμα μιας καταστροφικής οικονομικής πολιτικής όλου του προηγούμενου διαστήματος. Είναι μέρος του σχεδίου της Κυβέρνησης για την αναδιάρθρωση της ελληνικής οικονομίας σε βάρος εργαζόμενων και μικρομεσαίων, ενός σχεδίου άλλωστε που δεν έχει μείνει κρυφό, το διαβάζουμε και στην ενδιάμεση έκθεση Πισσαρίδη, όπου η μικρομεσαία επιχειρηματικότητα αντιμετωπίζεται ως βαρίδι και ως πηγή όλων των δεινών της ελληνικής οικονομίας.</p>
          <p>Η πανδημία δεν έβγαλε την Κυβέρνηση από αυτόν της το στόχο. Απεναντίας, ήταν μιας πρώτης τάξεως ευκαιρία, για να επαναφέρετε μνημονιακές πολιτικές και να κατεδαφίζετε κοινωνικά δικαιώματα. Γιατί; Γιατί για εσάς αυτά δεν είναι δικαιώματα. Τα βλέπετε ως εμπόδιο για τα υπερκέρδη των λίγων και ισχυρών φίλων σας.</p>
          <p>Γι’ αυτό και επιλέξατε να αφήσετε αθωράκιστο το δημόσιο σύστημα υγείας εν μέσω πανδημίας. Γι’ αυτό επιλέγετε να πορευτείτε με τη λογική του, βλέποντας και κάνοντας στην οικονομία, με ανεπαρκή και αποσπασματικά μέτρα, αντί να υλοποιήσετε ένα εμπροσθοβαρές ολοκληρωμένο πρόγραμμα στήριξης, για να περιορίσετε την ύφεση, να μειώσετε την ανεργία και να αποτρέψετε τα χιλιάδες λουκέτα, ένα πρόγραμμα, όπως αυτό που ζήτησαν οι ίδιοι οι παραγωγικοί φορείς, ένα πρόγραμμα, όπως αυτό το οποίο εμείς προτείναμε από την πρώτη στιγμή, με το «μένουμε όρθιοι», αλλά και πρόσφατα στη Θεσσαλονίκη, με μέτρα για τη στήριξη των επιχειρήσεων, των εργαζομένων, των νοικοκυριών της τοπικής αυτοδιοίκησης, αντιστοιχίζοντας τις διαθέσιμες εγχώριες και ευρωπαϊκές χρηματοδοτικές πηγές με τις ανάγκες της ελληνικής κοινωνίας, κάτι που ουδέποτε εσείς πράξατε. Ούτε καν το συζητήσατε.</p>
          <p>Το αποτέλεσμα των πολιτικών σας, δυστυχώς, είναι ήδη εμφανές. Εσείς μπορεί να τα αγνοείτε, επιμένοντας να παρουσιάζετε μια εικόνα επίπλαστης κανονικότητας, αλλά θα σας το υπενθυμίσουμε εμείς, που επιλέγουμε να μιλάμε με τον κόσμο της παραγωγής, της πραγματικής οικονομίας, τους εκπροσώπους των εργαζομένων και των επιχειρήσεων.</p>
          <p>Οδηγήσατε, λοιπόν, την οικονομία σε πρωτοφανή ύφεση 15,2% για το δεύτερο τρίμηνο. Για την ανεργία, η εκτίμηση της ετήσιας έκθεσης του ΙΝΕ της ΓΣΕΕ είναι ότι στο τέλος του 2020 θα ανέλθει στο 21,2%, με εκτόξευση μάλιστα -αυτό έχει πολύ μεγάλη σημασία, γιατί πρέπει να βλέπουμε και τα ποιοτικά στοιχεία αυτών των ερευνών- από το 1% στο 12%, όσων αμείβονται με μέχρι 200 ευρώ, ενώ το 31% όσων εργάζονται, λαμβάνουν ήδη αποδοχές μικρότερες από τον κατώτατο μισθό.</p>
          <p>Για τις επιχειρήσεις δε, σε έκθεσή της η Εθνική Τράπεζα προειδοποιεί ότι ο τζίρος καταρρέει με τις απώλειες να φτάνουν μόνο για τη φετινή χρονικά, μόνο για το 2020, στα 50 δισεκατομμύρια ευρώ. Απώλεια τζίρου των ελληνικών επιχειρήσεων 50 δισεκατομμύρια ευρώ!</p>
          <p>Αποκαρδιωτικές οι εξελίξεις και στον χώρο της μεταποίησης. Τα στοιχεία της ΕΛΣΤΑΤ είναι άκρως αποκαλυπτικά. Για τον Αύγουστο, σε σχέση με την προηγούμενη χρονιά, έχουμε μείωση των εξαγωγών κατά 14,2%, μείωση τζίρου στη βιομηχανία 15,1% και στο χονδρεμπόριο 21%, ενώ στον τουρισμό και στην εστίαση η κατάρρευση είναι συντριπτική, 78,8%.</p>
          <p>Συνολικά, η κατάσταση στις μικρομεσαίες επιχειρήσεις είναι τραγική και εξακολουθούν παρ’ όλες αυτές τις συνθήκες, να μην έχουν πρόσβαση στον τραπεζικό δανεισμό. Παρ’ ότι οι ελληνικές τράπεζες έχουν λάβει 37 δισεκατομμύρια από την Ευρωπαϊκή Κεντρική Τράπεζα, έως και με αρνητικά επιτόκια τους τελευταίους μήνες, έχουμε μείωση των δανείων προς τις μικρομεσαίες επιχειρήσεις, μέχρι και τον Ιούλιο φέτος. Εν μέσω, δηλαδή, πανδημίας, τώρα που οι ανάγκες είναι μεγαλύτερες από ποτέ. Γιατί το 50% της δανειοδότησης έχει πάει μόνο σε έξι μεγάλους επιχειρηματικούς ομίλους.</p>
          <p>Εσείς πώς αντιδράτε σ’ όλα αυτά; Τι κάνει η Κυβέρνηση, για να αντιστρέψει αυτή τη ζοφερή πραγματικότητα; Η επιπλέον ρευστότητα που παρείχατε στην οικονομία ήταν μόλις 4,6 δισεκατομμύρια ευρώ, σύμφωνα με τα στοιχεία του Γενικού Λογιστηρίου του Κράτους. Σταγόνα, δηλαδή, στον ωκεανό.</p>
          <p>Ειλικρινά, αναρωτιέμαι, κύριοι της Κυβέρνησης, διαβάζετε τις εκθέσεις των επιστημονικών φορέων και των κοινωνικών εταίρων; Πλέον, κατά τη γνώμη μας, είναι πιο κρίσιμο από ποτέ να υλοποιηθεί άμεσα ένα σχέδιο κοινωνικής ανασυγκρότησης, όπως αυτό το οποίο έχει προτείνει ο ΣΥΡΙΖΑ. Μην επικαλεστείτε και πάλι τη λογική των «λεφτόδεντρων», τη στιγμή που αφήνετε αναξιοποίητο το μαξιλάρι ασφαλείας των 37 δισεκατομμυρίων ευρώ, που σας κληροδοτήσαμε -ακριβώς για τέτοιες περιστάσεις- τη στιγμή που το ίδιο κάνετε και με το ΕΣΠΑ, από το οποίο από την αρχή της κρίσης είχατε στη διάθεσή σας 7,5 δισεκατομμύρια ευρώ, για να προσλάβετε προσωπικό στην παιδεία, την υγεία, τις μεταφορές, να εξοπλίσετε νοσοκομεία και σχολεία, να αγοράσετε συρμούς και λεωφορεία, να στηρίξετε με ρευστότητα τις επιχειρήσεις και να καλύψετε τους εργαζόμενους μισθολογικά και ασφαλιστικά. Κι όλα αυτά, χωρίς το παραμικρό κόστος για τα δημόσια ταμεία. Οι περιφέρειες της χώρας ήδη ξεκίνησαν να υλοποιούν αντίστοιχα προγράμματα απευθείας στήριξης με μη επιστρεπτέα αποζημίωση των επιχειρήσεων.</p>
          <p>Γιατί αρνείστε να προχωρήστε σε ένα αντίστοιχο πρόγραμμα σε εθνική κλίμακα; Έχουμε εμπεδώσει, κυρίες και κύριοι της Κυβέρνησης, πλέον την αντικοινωνική σας πολιτική και με αυτό το νομοσχέδιο, το νέο πτωχευτικό, ξεπεράσατε και τα ίδια τα δικά σας όρια. Παραδίδετε νοικοκυριά, επιχειρήσεις και επαγγελματίες στο έλεος των δανειστών τους. Το σύνολο της περιουσίας ρευστοποιείται, χωρίς να εξαιρείται ούτε η πρώτη κατοικία, ενώ ο δανειστής αποκτά το δικαίωμα και στο μελλοντικό εισόδημα των οφειλετών.</p>
          <p>Οδηγείτε για πρώτη φορά, σε μαζικές εκποιήσεις πρώτης κατοικίας, σε εξαφάνιση μικρομεσαίες επιχειρήσεις, επιταχύνοντας βίαιη εξαγορά από μεγάλους επιχειρηματικούς ομίλους, τη στιγμή που η ΓΣΕΒΕΕ σας λέει στη μελέτη της ότι το 81% των μικρομεσαίων επιχειρήσεων εμπίπτουν στις διατάξεις του νομοσχεδίου και κινδυνεύουν πλέον να οδηγηθούν σε πτώχευση και μάλιστα ερήμην τους, με διαδικασίες fast track, ενώ πολλοί από αυτούς έχουν αναγκαστεί να προσημειώσουν την κύρια κατοικία τους, για να αποκτήσουν πρόσβαση σε δανεισμό μέσα στην κρίση την τελευταία δεκαετία. Αντί να τους στηρίξετε, για να οδηγήσουν στην ανάκαμψη, τους δίνετε τώρα τη χαριστική βολή.</p>
          <p>Σας ρωτάμε: Πιστεύετε ότι με αυτόν τον τρόπο θα ανακάμψει η ελληνική οικονομία, οδηγώντας τις μικρομεσαίες επιχειρήσεις σε εξαφάνιση, με ευθεία επίθεση στην περιουσία και τα εισοδήματα των μικρομεσαίων και της μεσαίας τάξης;</p>
          <p>Κύριοι της Κυβέρνησης, αποτελείτε αυτή τη στιγμή εξαίρεση σε όλη την Ευρώπη, όταν ακόμα και συντηρητικές κυβερνήσεις έχουν κατανοήσει πλέον ότι χωρίς γενναία κρατική παρέμβαση, με στήριξη της πραγματικής οικονομίας δεν μπορεί να υπάρξει βιώσιμη έξοδος από την κρίση. Σταματήστε, επιτέλους, να αντιμετωπίζετε την πανδημία ως ευκαιρία για αναδιάρθρωση της αγοράς σε βάρος μικρών και μεσαίων επιχειρήσεων και εργαζομένων, ως ευκαιρία για διάλυση κοινωνικών υποδομών, που όλοι πλέον, πλην υμών, αναγνωρίζουν ως προϋπόθεση για την κοινωνική συνοχή και την ανάπτυξη. Γιατί όσα διαγγέλματα και επικοινωνιακά τεχνάσματα και να επιστρατεύσετε, σχέδια νόμου όπως αυτό για τον Πτωχευτικό Κώδικα, αποκαλύπτουν τις πραγματικές σας προθέσεις και ποιους ακριβώς θέλετε να υπηρετήσετε, αδιαφορώντας αν υπονομεύετε την έξοδο από την κρίση και τελικά υποθηκεύετε το ίδιο το μέλλον της χώρας.</p>
          <p>Να είστε σίγουροι, όμως, ότι στην προσπάθειά σας αυτή να επαναφέρετε τον φόβο και την ανασφάλεια στην ελληνική κοινωνία, θα βρείτε απέναντί σας την πλειονότητα των Ελλήνων πολιτών.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="dimitrios_bitsas" eId="debate_2020-10-24_speech_146">
          <from>Δημήτριος Βίτσας</from>
          <p>Ευχαριστώ.</p>
          <p>Ο κ. Βαρτζόπουλος έχει τον λόγο, από την πλευρά της Νέας Δημοκρατίας.</p>
        </speech>
        <speech by="dimitrios_bartzopoulos" eId="debate_2020-10-24_speech_147">
          <from>ΔΗΜΗΤΡΙΟΣ ΒΑΡΤΖΟΠΟΥΛΟΣ</from>
          <p>Κύριοι Υφυπουργοί, νυν και τέως, κυρίες και κύριοι συνάδελφοι, τα μεγέθη είναι γνωστά και μετρήσιμα. Η Eurostat λέει ότι τα τελευταία χρόνια το 48% των Ελλήνων δεν μπορεί να αντιμετωπίσει με επάρκεια, ακόμη και μικρά έκτακτα έξοδα.</p>
          <p>Η μέση κατά κεφαλήν κατανάλωση το 2017 ήταν τα τρία τέταρτα του μέσου όρου της Ευρώπης των είκοσι επτά χωρών. Τι σημαίνει αυτό; Σημαίνει ότι υπάρχει μια επαρκής αιτία για το πολύ, επίσης, γνωστό και μετρήσιμο γεγονός ότι τα νοικοκυριά χρωστούν στην εφορία 100 δισεκατομμύρια, στον ΕΦΚΑ 30 δισεκατομμύρια και στις τράπεζες και τα funds άλλα 100 δισεκατομμύρια. Τούτο δημιουργεί τεράστια προβλήματα και στις δύο πλευρές: και στους οφειλέτες και στους πιστωτές. Οι οφειλέτες χάνουν την περιουσία τους. Οι κατεστραμμένοι επαγγελματίες ψάχνουν για μια δεύτερη ευκαιρία. Όμως και οι πιστωτές έχουν σημαντικά προβλήματα.</p>
          <p>Το δημόσιο έχει τεράστια ζητήματα δημοσιονομικής και ταμειακής πίεσης. Ο ΕΦΚΑ δεν μπορεί να αυξήσει τις συντάξεις. Οι τράπεζες, παρά τις επανειλημμένες ανακεφαλαιωτικές προσπάθειες, δεν μπορούν να χρηματοδοτήσουν την πραγματική οικονομία. Τι σημαίνει αυτό εδώ; Σημαίνει ότι χρειαζόμαστε οπωσδήποτε μία χρυσή τομή. Μέτρα τα οποία από τη μία μεριά θα δώσουν μια ευκαιρία στους οφειλέτες να μείνουν εν ζωή και να βρουν μια δεύτερη ευκαιρία στη ζωή τους και από την άλλη μεριά, όμως, οι πιστωτές να μπορέσουν να σταθούν στα πόδια τους και να δημιουργήσουν μια επαρκή βάση επανεκκίνησης της οικονομίας.</p>
          <p>Κυρίες και κύριοι συνάδελφοι, όσο αυτονόητα είναι όλα αυτά, άλλο τόσο δυσνόητη είναι η σημερινή στάση της Αξιωματικής Αντιπολίτευσης. Ειλικρινά, περίμενα κάτι διαφορετικό: Περίμενα από τους οικονομικούς Υπουργούς, τους τέως Υπουργούς του ΣΥΡΙΖΑ να παρουσιάσουν σήμερα εδώ με αυτή την ευκαιρία μία ολοκληρωμένη, σοσιαλιστική βέβαια -αλλά ολοκληρωμένη- πρόταση η οποία θα αντιμετώπιζε με δημοσιονομική λογική και τα προβλήματα των οφειλετών και τα προβλήματα των πιστωτών.</p>
          <p>Παραδείγματος χάριν, ο κ. Βαρουφάκης παρουσίασε τον «ΟΔΥΣΣΕΑ», μία πρόταση που εγώ, ως δεξιός, θεωρώ ανεφάρμοστη, εν πάση περιπτώσει, αλλά είναι μια πρόταση με μια ολοκληρωμένη αριστερή λογική.</p>
          <p>Είναι δυστύχημα το γεγονός ότι η Αξιωματική Αντιπολίτευση επιλέγει την επιστροφή σε πολιτικές και πρακτικές του πρώτου εξαμήνου του 2015. Είναι κρίμα. Εν πάση περιπτώσει, σημασία δεν έχει τι κάνει ο ΣΥΡΙΖΑ. Σημασία έχει τι κάνουμε εμείς.</p>
          <p>Αυτό το οποίο κάνει το νομοσχέδιο που προτείνει ο κ. Σταϊκούρας εκ μέρους της Κυβερνήσεως είναι πρώτον, να βρίσκει αυτή τη χρυσή τομή. Δεύτερον, δημιουργεί, κατά την άποψή μου, μια παράπλευρη ευκαιρία να προκληθούν σημαντικές καινοτόμες, ριζοσπαστικές αλλαγές στη λειτουργία του κράτους και στη δημιουργία πραγματικά κοινωνικών υπηρεσιών.</p>
          <p>Κοιτάξτε, ο νομοθέτης διαισθάνεται ότι για να γίνει πράξη αυτή η ουσιαστική καινοτομία, θα πρέπει να υπάρξει αναζήτηση και εύρεση αυτών που πραγματικώς έχουν ανάγκη. Αντιλαμβάνεται ότι όλα αυτά δεν είναι τόσο απλά, δεν είναι τόσο εύκολα κατανοητά. Αντιλαμβάνεται ότι χρειάζεται να γίνουν κτήμα του λαού να μπορέσει ο άνθρωπος, που το έχει ανάγκη να κάνει χρήση και να τύχει της ευγενούς μεταχείρισης του νόμου.</p>
          <p>Προς τούτο, ο νομοθέτης κάνει κάτι πάρα πολύ απλό. Δημιουργεί ασφαλείς ηλεκτρονικές πλατφόρμες, οι οποίες θα εξυπηρετήσουν τους πολλούς. Δεν λησμονεί, όμως, ότι οι πλατφόρμες αυτές δεν είναι προσπελάσιμες σε όλους. Δεν λησμονεί ότι όσο κατερχόμεθα την κοινωνικοοικονομική κλίμακα, οι πλατφόρμες αυτές αποκτούν αισθητηριακή αφασία -που λέμε εμείς οι γιατροί- δηλαδή δυσκολεύονται στην επικοινωνία τους.</p>
          <p>Δεν λησμονεί ότι το 25% του πληθυσμού, όπως σε όλη την Ευρώπη, έχει ειδικές ανάγκες, ειδικά προβλήματα: ηλικιωμένοι, χρόνια νοσούντες, χρόνια ψυχικά νοσούντες, που είναι το 10% του πληθυσμού, άνθρωποι με χαμηλή μόρφωση, άνθρωποι φτωχοί με δυσκολία πρόσβασης στις υπηρεσίες, άνθρωποι που δεν μπορούν να αντιληφθούν τις δυνατότητες που δίνει το κράτος ή έχουν δυσπιστία απέναντι στη χρήση αυτών των υπηρεσιών.</p>
          <p>Υπάρχει λύση και η λύση αυτή είναι η δημιουργία υπηρεσιών άμεσης αναζήτησης και προσωπικής επαφής. Το τόνισε ο κ. Ρουσόπουλος στην πολύ σωστή εισήγησή του. Είναι η λειτουργία των Γραφείων Ενημέρωσης και Υποστήριξης Δανειοληπτών, που μπορούν να λειτουργούν μέσα στα κοινωνικά κέντρα. Είναι δομές που δημιούργησε η Αριστερά πριν από δύο-τρία χρόνια -προς τιμήν της- που υποστελεχωμένες σήμερα υπολειτουργούν. Θα λειτουργήσουν, θα στελεχωθούν, θα εκπαιδευτούν, θα χρηματοδοτηθούν από τους κεντρικούς αυτοτελείς πόρους και όχι από το ευκαιριακό ΕΣΠΑ, δημιουργώντας έτσι για πρώτη φορά στην ιστορία μας μία ενιαία λειτουργούσα κοινωνική υπηρεσία, που θα τεθεί υπό τη λειτουργία και εποπτεία του ΟΠΕΚΑ.</p>
          <p>Κυρίες και κύριοι συνάδελφοι, είναι πραγματικώς η πρώτη ευκαιρία στα διακόσια χρόνια κοινωνικής μας, κρατικής μας υπόστασης που μας δίδεται η δυνατότητα να οικοδομήσουμε ένα ευρωπαϊκό κοινωνικό κράτος προνοίας.</p>
          <p>Επιτρέψτε μου κλείνοντας, να πω κάτι προσωπικό για τον Υπουργό, ο οποίος δέχεται τη μομφή. Έζησα μαζί του σε καιρούς χαλεπούς πολλές δύσκολες νύχτες και ημέρες στη Νίκης, απέναντι στην τρόικα και τον Τόμσεν. Ήταν και ο κ. Τσακλόγλου εκεί. Τον έζησα στο εξωτερικό να αντιμετωπίζει δύσπιστους Βουλευτές και επιθετικούς δημοσιογράφους. Ο Χρήστος Σταϊκούρας τίμησε την πατρίδα τότε και να είστε βέβαιοι ότι την τιμά και σήμερα με επάρκεια και αποτελεσματικότητα. Γι’ αυτό αξίζει πραγματικά την υποστήριξή μας.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="dimitrios_bitsas" eId="debate_2020-10-24_speech_148">
          <from>Δημήτριος Βίτσας</from>
          <p>Ευχαριστώ.</p>
          <p>Τον λόγο έχει η κ. Μανωλάκου από το Κομμουνιστικό Κόμμα Ελλάδας. Μετά είναι ο κ. Αναστάσιος Δημοσχάκης από τη Νέα Δημοκρατία.</p>
          <p>Κυρία Μανωλάκου, έχετε τον λόγο.</p>
        </speech>
        <speech by="diamanto_manolakou" eId="debate_2020-10-24_speech_149">
          <from>ΔΙΑΜΑΝΤΩ ΜΑΝΩΛΑΚΟΥ</from>
          <p>Το νομοσχέδιο για τον Πτωχευτικό Κώδικα, που μαζικά αρπάζετε λαϊκή περιουσία και για τον οποίο έγινε η πρόταση δυσπιστίας, ήταν προδιαγεγραμμένο εδώ και χρόνια. Φροντίσατε, οι κυβερνήσεις Νέας Δημοκρατίας, ΚΙΝΑΛ, ΣΥΡΙΖΑ να διαμορφώσετε τους όρους και τις προϋποθέσεις χρεοκοπίας των λαϊκών στρωμάτων. Αυτό φαίνεται και από το ιδιωτικό χρέος: Στα 234 δισεκατομμύρια, από τα οποία το 45,2% αφορά χρέη στην εφορία, δηλαδή φαίνεται η φοροληστεία, που εντάθηκε για τα λαϊκά στρώματα, το 39,3% είναι χρέη σε τράπεζες, που δείχνει την τοκογλυφία που αναγκάζατε για τις λαϊκές ανάγκες με τις πλάτες των κυβερνήσεων και του 15,5% χρέη στα ασφαλιστικά ταμεία, που δείχνει τις υπέρμετρες αυξήσεις και την αδυναμία πληρωμής τους.</p>
          <p>Βέβαια, συνέβαλαν στην αύξηση των χρεών και η προηγούμενη οικονομική κρίση, σε συνδυασμό με τα αντιλαϊκά μέτρα που νομοθετήθηκαν από τις κυβερνήσεις Νέας Δημοκρατίας, ΣΥΡΙΖΑ, ΚΙΝΑΛ. Έτσι δημιουργήθηκε οικονομική ασφυξία σε πολλούς, αυτοαπασχολούμενους και αγρότες, συσσωρεύοντας χρέη σε εφορία, ασφαλιστικά ταμεία, τράπεζες, ΔΕΗ και αλλού. Τελευταία, η πανδημία και η νέα οικονομική κρίση, μαζί με την αβεβαιότητα, δημιουργούν νέα χρέη και αδιέξοδα. Παραδείγματος χάριν, η συντριπτική πλειοψηφία της αγροτιάς είναι καταχρεωμένη. Δεν έχει να πληρώσει από εισφορές στον ΕΦΚΑ, που αφορά την υγεία της αγροτικής οικογένειας, μέχρι τον ΤΟΕΒ, που είναι το νερό που ποτίζει τα χωράφια.</p>
          <p>Τα χρέη προς την Αγροτική Τράπεζα, που έχει κλείσει πια, τα ζητάτε να εξοφληθούν. Όμως, το καλό κομμάτι δόθηκε τσάμπα στην Τράπεζα Πειραιώς, που σήμερα ελέγχει όλα τα προσωπικά δεδομένα των αγροτών και μπορεί να τους εκβιάζει. Ο Υπουργός Αγροτικής Ανάπτυξης δεν βρήκε όμως, κάτι να πει για όλα αυτά. Θα βγάλετε σε πλειστηριασμό με τον Πτωχευτικό Κώδικα ό,τι τους έχει απομείνει; Αυτό προγραμματίζεται. Ή ακόμα οι αυτοαπασχολούμενοι και οι πολύ μικρές επιχειρήσεις καταγράφουν δάνεια 19 δισεκατομμυρίων με το 62,2% να μην μπορεί να τα αποπληρώσει.</p>
          <p>Συνεπώς, τι έχουμε μπροστά; Πογκρόμ με ταχύτατες διαδικασίες για το θάνατο του μικρού εμποράκου και συγκέντρωση περιουσιακών στοιχείων στους μεγάλους. Ή με το καρότο ή με το μαστίγιο, αυτός είναι ο στόχος σας. Γι’ αυτό γι’ αυτή την ταμπακιέρα ο Υπουργός Ανάπτυξης δεν είπε τίποτε. Περί άλλων τυρβάζει.</p>
          <p>Τα μέτρα, λοιπόν, που παίρνονται από τον νέο Πτωχευτικό Κώδικα σφίγγουν θηλιά στο λαιμό λαϊκών στρωμάτων, εντείνουν αδιέξοδα, οδηγούν στη χρεοκοπία εκτεταμένα τμήματά τους. Ταυτόχρονα, εκβιάζονται, απειλούνται με ηλεκτρονικούς πλειστηριασμούς, που το νομικό πλαίσιο φρόντισε με μορφή ιδιώνυμου ο ΣΥΡΙΖΑ. Ακόμα, προχωράτε στη ρευστοποίηση της περιουσίας τους -κατοικίες, μαγαζιά, εργαλεία δουλειάς κ.λπ.- και στη δέσμευση μέρους του ετήσιου εισοδήματός τους, προκειμένου να αποπληρωθούν τράπεζες, κράτος ΔΕΗ και άλλα.</p>
          <p>Η δήθεν δεύτερη ευκαιρία που ευαγγελίζεται η Κυβέρνηση αποτελεί πραγματική κοροϊδία. Στόχος τέτοιων αντιλαϊκών πολιτικών που εφάρμοσαν οι ελληνικές κυβερνήσεις και η Ευρωπαϊκή Ένωση είναι η κυριαρχία των καπιταλιστικών επιχειρήσεων στην αγορά. Βέβαια, το κάθε κόμμα το παρουσιάζει με διαφορετικό τρόπο. Άλλοι μακιγιάρετε την καπιταλιστική αγριότητα, παρουσιάζοντας ότι μπορεί να έχει φιλολαϊκό πρόσωπο. Κοροϊδεύετε συνειδητά.</p>
          <p>Εξάλλου, οι κυβερνήσεις της Νέας Δημοκρατίας αλλά και του ΣΥΡΙΖΑ αρνήθηκαν πρόταση του Κομμουνιστικού Κόμματος Ελλάδας να διαγράψουν χρέη φτωχών με ασήκωτους τόκους και πανωτόκια. Τα είπε εχτές αναλυτικά η Μαρία Κομνηνάκα. Η πρόταση αφορούσε διατάξεις, που θα ανακούφιζαν τη λαϊκή και αγροτική οικογένεια από την υπερχρέωση σε εφορία, ασφαλιστικά ταμεία, ΟΤΑ και τράπεζες, δηλαδή τη μείωση χρεών των λαϊκών οικογενειών, που δεν μπορούν να αποπληρώσουν. Εκατοντάδες χιλιάδες εργαζόμενοι, αυτοαπασχολούμενοι, φτωχοί αγρότες και κτηνοτρόφοι οδηγούνται σε απόγνωση. Μάλιστα, απορρίψατε τα ανακουφιστικά  μέτρα που προτείναμε, με την ίδια δικαιολογία Νέα Δημοκρατία και ΣΥΡΙΖΑ, δηλαδή στο όνομα των αντοχών της οικονομίας.</p>
          <p>Όμως, την ίδια ώρα, κυβερνητικές εξαγγελίες δρομολογούνται με νέα προκλητικά προνόμια, φοροαπαλλαγές, κρατικές επιδοτήσεις για τους επιχειρηματικούς ομίλους. Για τους επιχειρηματίες, τους μεγάλους, πάντα έχετε κάτι να δώσετε. Για την εργατική τάξη και τα λαϊκά στρώματα μόνο αρπάζετε αυτά που δημιούργησαν με κόπο και ιδρώτα μίας ζωής.</p>
          <p>Υπάρχει και η συνέχεια. Περιέχεται στις προτάσεις Πισσαρίδη και είναι οι απαιτήσεις του κεφαλαίου και εσείς τα προωθείτε με πληθώρα αντιλαϊκών, ταξικών νομοσχεδίων. Αφορούν από τον ρυθμό είσπραξης ληξιπρόθεσμων λογαριασμών που, όπως υποστηρίζει, παραμένει χαμηλός και πρέπει να ενισχυθεί, την κλιμάκωση της πολιτικής της απελευθέρωσης στην ενέργεια, μέχρι την επιτάχυνση των αντιασφαλιστικών ανατροπών, την παραπέρα σφοδρή επίθεση στα εργασιακά δικαιώματα, την ενίσχυση της ευελιξίας, τη διευκόλυνση των απολύσεων, τη μείωση δηλαδή του εργασιακού κόστους με πάμφθηνο εργατικό δυναμικό, χωρίς δικαιώματα, επιβεβαιώνοντας ότι τα συμφέροντα του κεφαλαίου είναι παντού εχθρικά απέναντι σε εργατικές και λαϊκές ανάγκες. Αυτή είναι η στρατηγική του κεφαλαίου, που στηρίζεται με ένταση της επίθεσης σε δικαιώματα και ανάγκες του λαού.</p>
          <p>Χαμοζωή, λοιπόν, για τον λαό, για να μη χάσει το κεφάλαιο σε συνθήκες οικονομικής κρίσης και πανδημίας. Αυτή είναι η αγριότητα και η σαπίλα του καπιταλιστικού συστήματος. Δεν λύνει λαϊκά προβλήματα και ανάγκες, αλλά τα επιδεινώνει. Γι’ αυτό δεν φτιασιδώνεται, δεν καλλωπίζεται, αλλά ανατρέπεται. Αυτή είναι η λύση και το συμφέρον της πλειοψηφίας.</p>
          <p>Γι’ αυτό καταψηφίζουμε στο πρόσωπο του Υπουργού Οικονομικών την πολιτική της Κυβέρνησης της Νέας Δημοκρατίας και εκείνα τα κόμματα, όπως τον ΣΥΡΙΖΑ, που έχουν ίδια στρατηγική.</p>
        </speech>
        <speech by="dimitrios_bitsas" eId="debate_2020-10-24_speech_150">
          <from>Δημήτριος Βίτσας</from>
          <p>Ευχαριστώ.</p>
          <p>Ο κ. Δημοσχάκης από τη Νέα Δημοκρατία έχει τον λόγο και ακολουθεί ο κ. Γιαννούλης από τον ΣΥΡΙΖΑ.</p>
          <p>Κύριε Δημοσχάκη, έχετε τον λόγο.</p>
        </speech>
        <speech by="anastasios_dimosxakis" eId="debate_2020-10-24_speech_151">
          <from>ΑΝΑΣΤΑΣΙΟΣ ΔΗΜΟΣΧΑΚΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, πριν τοποθετηθώ επί της συζήτησης, σας ενημερώνω για το θετικό και ελπιδοφόρο αποτύπωμα του διήμερου πρωθυπουργικού οδοιπορικού στον ακριτικό Έβρο το περασμένο Σάββατο. Με την επίσκεψή του στην Αλεξανδρούπολη, στις Φερές και τη Σαμοθράκη απέστειλε ηχηρό και σαφές μήνυμα ισχύος προς πολλούς αποδέκτες. Κατέστησε σαφές ότι ο Έβρος θωρακίζεται ποικιλότροπα και πολυποίκιλα έναντι κάθε απειλής, με αποτρεπτικό εμπόδιο πολλαπλής χρήσης, αλλά και με το απαραίτητο στελεχιακό δυναμικό. Η παρουσία του στη νήσο της Νίκης εξέπεμψε το μήνυμα ότι πρώτο μέλημα της κυβερνητικής πολιτικής είναι η φροντίδα της ακριτικής Ελλάδος, τόσο ως προς την ασφάλεια, όσο και ως προς τις ίσες ευκαιρίες.</p>
          <p>Τώρα ας μιλήσουμε για το θέμα μας. Η πρόταση δυσπιστίας κατά του Υπουργού Οικονομικών Χρήστου Σταϊκούρα συνιστά μία άκαιρη και άστοχη κίνηση απελπισίας από το κόμμα της Αξιωματικής Αντιπολίτευσης. Ο Πρόεδρος του ΣΥΡΙΖΑ, ευρισκόμενος σε πολιτική και αντιπολιτευτική αμηχανία, προβαίνει σε μία σπασμωδική ενέργεια ανευθυνότητας. Την ώρα που η χώρα βρίσκεται αντιμέτωπη με μείζονος σημασίας εξωγενείς προκλήσεις, όπως η υγειονομική και η τουρκική προκλητικότητα, προσπαθεί να πετύχει έστω και προσωρινή συσπείρωση των Βουλευτών του κατά του Υπουργού Οικονομικών και κατά συνέπεια και κατά της Κυβέρνησης.</p>
          <p>Όμως, στην πολιτική, κυρίες και κύριοι συνάδελφοι, μας ενώνουν σε κοινούς αγώνες οι αξίες και όχι η στείρα αντιπαλότητα. Εσείς ιδεολογικά χάνετε τον βηματισμό σας. Εγκαλείτε έναν αξιόλογο καθηγητή της επιστήμης των οικονομικών, έναν ευπρεπή πολιτικό, αλλά και επιμελή επαγγελματία σε ό,τι αφορά τις οικονομικές γνώσεις, η κοινοβουλευτική πορεία του οποίου μέχρι στιγμής, αποδεικνύει ότι το περπάτημά του στο πολιτικό μονοπάτι χαρακτηρίζεται από τις αρχές της δημοκρατίας και της εντιμότητας.</p>
          <p>Αντιθέτως, κύριοι της Αξιωματικής Αντιπολίτευσης, οι πολιτικές σας αποδεικνύουν ότι παραμένετε εγκλωβισμένοι στις μικροπολιτικές σας πρακτικές. Η κοινωνική σας ευαισθησία είναι άκρως επιλεκτική και ευμετάβλητη. Υπενθυμίζω ότι ο ΣΥΡΙΖΑ, που κατηγορεί τον Υπουργό ότι κατέθεσε ένα νομοσχέδιο πτωχευτικό και καταστροφικό για τους πολίτες, δεν υπερψήφισε επί της αρχής το νομοσχέδιο για την αντιμετώπιση των συνεπειών του «Ιανού» και σε συνέχεια αυτού δεν υπερψήφισε ούτε την τροπολογία για την αποζημίωση των αγροτών που επλήγησαν από τη θεομηνία. Την ίδια ώρα δε, στο Ευρωπαϊκό Κοινοβούλιο η ευρωομάδα του ΣΥΡΙΖΑ τάχθηκε κατά του συνόλου της πρότασης της Ευρωπαϊκής Επιτροπής για τη νέα Κοινή Αγροτική Πολιτική, τη γνωστή ως ΚΑΠ, που προβλέπει 19,3 δισεκατομμύρια ευρώ για τους Έλληνες αγρότες.</p>
          <p>Η δική σας κυβέρνηση τον Φεβρουάριο του 2019 κατήργησε οριζόντια την προστασία της πρώτης κατοικίας. Αντιθέτως, με την παρούσα νομοθετική ρύθμιση, η προστασία της πρώτης κατοικίας θεσμοθετείται ως μία πάγια πολιτική κοινωνικής προστασίας των ευάλωτων νοικοκυριών, η οποία δεν έχει προθεσμία λήξης. Δημιουργήσατε ένα προσωρινό πρόγραμμα, που δεν έδινε συνολική και βιώσιμη λύση. Δεν προστάτευε την περιουσία των πολιτών. Δεν προστάτευε τους προσωπικούς αποταμιευτικούς τραπεζικούς και οικογενειακούς λογαριασμούς, μισθούς και συντάξεις και δεν μπορούσε να λειτουργήσει στην πράξη.</p>
          <p>Αυτό το ναρκοθετημένο πεδίο μας κληροδοτήσατε, όπως και πάρα πολλά άλλα, κύριοι της Αξιωματικής Αντιπολίτευσης και το ζούμε αυτό στην ακριτική Ελλάδα. Σας ρωτώ το εξής: Ποια κοινωνική ευαισθησία σας ερμηνεύει τον υπερβάλλοντα ζήλο για τους ηλεκτρονικούς πλειστηριασμούς, που καθιερώθηκαν επί των ημερών σας;</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΓΕΩΡΓΙΟΣ ΛΑΜΠΡΟΥΛΗΣ)</scene>
        <speech by="georgios_lamproulis" eId="debate_2020-10-24_speech_152">
          <from>Γεώργιος Λαμπρούλης</from>
          <p>Θα δώσουμε τον λόγο τώρα στον κ. Χρήστο Γιαννούλη από τον ΣΥΡΙΖΑ.</p>
        </speech>
        <speech by="xristos_giannoulis" eId="debate_2020-10-24_speech_153">
          <from>ΧΡΗΣΤΟΣ ΓΙΑΝΝΟΥΛΗΣ</from>
          <p>Ευχαριστώ πάρα πολύ, κύριε Πρόεδρε.</p>
          <p>Για να προφυλάξω το Σώμα και τους συναδέλφους από πιθανές περιπέτειες τα επόμενα λίγα λεπτά, θεωρώ –υποθετικά- ότι αν υπήρχε ένας μετρητής γελοιότητας, μια φράση που χρησιμοποιήθηκε πολύ έντονα νωρίτερα, θα έπρεπε, αν ήταν ως λήμμα, να βγάζει ένα πρόσωπο, το οποίο βρίσκεται μέσα σε αυτήν την Αίθουσα. Αλλά βέβαια, είναι εύκολο να βυσσοδομείς κατά του κοινοβουλευτισμού, όταν δεν χρειάζεται να απαντήσεις, για παράδειγμα, για το τι συμβαίνει. Συζητάμε για το Πτωχευτικό Δίκαιο -συζητάμε μάλλον για το «φτωχευτικό» δίκαιο- αλλά δεν βλέπουμε να απαντά κανείς, γιατί αυτό το δίκαιο που προηγήθηκε έδινε τη δυνατότητα στον «ΚΗΡΥΚΑ ΧΑΝΙΩΝ» να διακανονίζει τις οφειλές του με προνομιακό τρόπο. Δεν ξέρω πολλούς που να έχουν δάνεια 700 χιλιάδων και τα αντιμετωπίζουν εδώ και χρόνια ωσάν να μην υπάρχουν. Δεν ξέρω πολλούς που να επιδεικνύεται πρωτοφανής ανοχή και να έρχονται εδώ να κουνάνε το δάχτυλο στον ΣΥΡΙΖΑ και την Αντιπολίτευση, γιατί τόλμησε να υποβάλει την πρόταση μομφής στον κ. Σταϊκούρα. Δεν ξέρω, αλλά εγώ αυτό που βλέπω, μιλώντας γενικά, είναι ότι λιγουρεύεστε τα σπίτια των πολιτών να τα παραδώσετε στις τράπεζες, έτσι ώστε να έχετε την ανοχή των τραπεζιτών, κάτι που συνεχίζετε εδώ και πάρα πολλά χρόνια.</p>
          <p>Ειλικρινά, δεν μπορώ να καταλάβω πού τελειώνει η σχιζοφρένεια, η πολιτική σχιζοφρένεια. Θα εγκαλέστε εμάς για ψέματα, την ώρα που έχετε πιαστεί να λέτε τη μία μέρα «Εγώ δεν πρόκειται να πω ποτέ τη Βόρεια Μακεδονία, Βόρεια Μακεδονία.» και μετά, μετά από έξι φλιπ φλαπ, να λέτε «Καλωσορίζουμε τη Βόρεια Μακεδονία στο τοπίο των Βαλκανίων.»;</p>
          <p>Κύριε Πρόεδρε, κύριοι συνάδελφοι, είναι γνωστό ξέρετε ότι οι παθολογικοί ψεύτες έχουν το σύνδρομο κάποια στιγμή να θεωρούν τα ψέματά τους ως αυτονόητη αλήθεια. Έχετε μιάμιση μέρα, που το μόνο που αναπτύσσετε, πραγματικά αντιγραφή και επικόλληση -δεν ξέρω ποιος το έχει γράψει και σας το έχει μοιράσει και είναι πανομοιότυπο- είναι να αναφέρεστε στο γιατί κατατέθηκε η πρόταση μομφής. Απαντήσεις επί της ουσίας, καμμία. Γιατί πτωχεύετε τον κόσμο, γιατί δυναμώνετε τις τράπεζες, γιατί δεν δίνετε δεύτερη ευκαιρία, γιατί επικαλείστε ψεύτικα στοιχεία για είκοσι πέντε χιλιάδες πλειστηριασμούς; Απάντηση καμμία. Επί της ουσίας καμμία. Πύρινοι λόγοι προστασίας του κ. Σταϊκούρα. Τόσο πολύ τούς έχει ανάγκη; Σε λίγο άκουσα θα έρθει κι ο κ. Χρυσοχοΐδης. Προφανώς αργεί, γιατί θα πρέπει να συνδράμει στην αναζήτηση του κ. Παππά, την ίδια ώρα που λέγατε ότι κανείς χρυσαυγίτης δεν θα αποδράσει. Καταλήγω σε έναν παρονομαστή: ψέματα, ψέματα, ψέματα. Με αυτά φτάσατε στην εξουσία, με αυτά πορεύεστε.</p>
          <p>Μιλάτε για εσωτερικά προβλήματα για τον ΣΥΡΙΖΑ. Μάλιστα. Το έχετε κάνει σημαία. Ποιοι είστε εσείς που μιλάτε; Η Κυβέρνηση που έχει δύο Πρωθυπουργούς, έναν για διαγγέλματα κι έναν ακόμη για τα εθνικά θέματα, λέγεται Αντώνης Σαμαράς και δίνει εντολές από το παρασκήνιο για τον διάλογο με τους πειρατές Τούρκους και δεν τολμάτε να φέρετε τις Κυρώσεις με τη Βόρεια Μακεδονία για σύμβαση; Μιλάτε εσείς για εσωτερικά προβλήματα;</p>
          <p>Έχω κι άλλα, δεκάδες ψέματα που σας έφεραν στην εξουσία. Σας διατηρούν, βέβαια, σε μία δημοσκοπική, αλλά και δημοκοπική φορμόλη. Είναι πρωτοφανές στη μεταπολιτευτική ιστορία αυτό που συμβαίνει με τη διαρκή φίμωση της Αντιπολίτευσης. Πού πάμε; Πάμε στα μέσα ενημέρωσης; Πριν πάμε σε κάτι που αφορά το πώς δημιουργήθηκε το θέμα, για το οποίο σήμερα εσείς απαντάτε με ένοχη σιωπή, θέλω να θυμηθώ μια εξαγγελία του κ. Μητσοτάκη: «Θα καταργήσω το ανταποδοτικό τέλος της ΕΡΤ, για να εξασφαλίσουμε χρήματα, έτσι ώστε να υπάρξει ανάπτυξη 4% και οι πολίτες να πληρώνουν τα κοινόχρηστα, αντί να πληρώνουν την ΕΡΤ.» Τι έγινε αλήθεια αυτή η μείωση του ανταποδοτικού; Γιατί εγώ το μόνο που ξέρω και διάβασα προχθές είναι ότι δίνετε σε έναν τηλεοπτικό αστέρα, για να κάνει, μέσω της ΕΡΤ, ογδόντα δεκάλεπτα με αθλητές της Ολυμπιάδας, 500.000 ευρώ, δηλαδή 5.000 ευρώ το επεισόδιο για δέκα λεπτά.</p>
          <p>Γιατί λέμε, κύριοι συνάδελφοι, ότι είστε πολιτικοί απατεώνες; Και το λέμε με στεντόρεια φωνή, καθαρά και ξάστερα. Γιατί είστε πολιτικοί απατεώνες; Μπορείτε να θυμηθείτε πώς δημιουργήθηκε το ιδιωτικό χρέος; Ποιος έχει την απόλυτη ευθύνη; Εσείς και τα τεράστια ποσά που πήγανε σε τραπεζίτες και μέσα ενημέρωσης για τις διαφημίσεις των δανείων. Ξεχάσατε την περίοδο, μέχρι το 2009 που χρεοκοπήσατε τη χώρα, τα τηλέφωνα που μας κατέκλυζαν «δανειάκια θέλετε;», «δανειάκια χρειάζεστε;». Πώς δημιουργήθηκε, κύριοι συνάδελφοι, το ιδιωτικό χρέος, πότε κορυφώθηκε και πώς κορυφώθηκε, και ποιοι κέρδισαν από αυτό, και συνεχίζουν να κερδίζουν; Έχει ευθύνες το τραπεζικό σύστημα ή οι τραπεζίτες; Όχι, βέβαια. Έχει ευθύνες ο κ. Στουρνάρας ως παλαιότερος διοικητής τραπεζών ή τώρα; Όχι, βέβαια. Να μη μιλήσω για το ποιοι ήταν στα γραφεία τραπεζών και ΔΕΚΟ, ποιοι έχτισαν το αδιαπέραστο μπλοκ μιας απόλυτης αφοσίωσης των μέσων ενημέρωσης σε εσάς. Βέβαια, χρόνια τώρα -όχι τον τελευταίο ενάμιση χρόνο- είστε σε τέτοιο αδιέξοδο, που επικαλείστε μέχρι και τον κ. Λαφαζάνη. Τόσο χαμηλά έχετε πέσει, να επικαλείστε έναν άνθρωπο με αγώνες στην Αριστερά, για να δικαιώσετε την ανερμάτιστη πολιτική σας; Βρείτε κάτι πιο ενδιαφέρον, πιο πρωτότυπο. Κάθε φορά που λέω τη λέξη «ψέματα», μου έρχονται στο νου συνέχεια δείγματα ή της προεκλογικής σας τακτικής ή του κυβερνητικού σας βίου.</p>
          <p>Για να δούμε τώρα πώς χτίστηκε αυτό το αδιαπέραστο μέτωπο σιωπής και συσκότισης, έλλειψη δημοκρατίας στην ουσία, που αφορά όλη την Αντιπολίτευση.</p>
          <p>Μπορείτε να απαντήσετε, εκτός από την ουσία του πτωχευτικού νόμου και της πρότασης μομφής, για το κομμάτι των μέσων ενημέρωσης; Τι έγινε, αλήθεια, με τις ραδιοφωνικές άδειες, με τις άδειες των τηλεοπτικών σταθμών, με την εφαρμογή του νόμου του ΣΥΡΙΖΑ, που για πρώτη φορά έφερε λεφτά στα ταμεία του δημοσίου και δεν έστελνε λεφτά στα ταμεία των καναλαρχών; Για να μην καταχραστώ τον χρόνο των άλλων συναδέλφων, αν είχατε την ευαισθησία,, το 1/10 από αυτά που αποτελούν ουσιώδες κρίκο στην αλυσίδα της δημοκρατίας, να είχατε κάνει, σήμερα η εικόνα δεν θα ήταν αυτή.</p>
          <p>Σταματήστε λοιπόν, να γελάτε αμήχανα μπροστά στις ιστορικές σας ευθύνες και ως Βουλευτές προσωπικά. Επιλέξτε με ποιον τρόπο θα σας γράψει η ιστορία: Ως άμοιρους και μοιραίους χειροκροτητές ενός αναποτελεσματικού και ανεύθυνου Μητσοτάκη και των κακών του Υπουργών όπως ο κ. Σταϊκούρας;</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="georgios_lamproulis" eId="debate_2020-10-24_speech_154">
          <from>Γεώργιος Λαμπρούλης</from>
          <p>Θα δώσουμε τον λόγο τώρα στον Υπουργό Προστασίας του Πολίτη κ. Χρυσοχοΐδη.</p>
        </speech>
        <speech by="mixail_xrusoxoidis" eId="debate_2020-10-24_speech_155">
          <from>ΜΙΧΑΗΛ ΧΡΥΣΟΧΟΪΔΗΣ</from>
          <p>Κυρίες και κύριοι Βουλευτές, οι πραγματικότητες της εποχής μας, μάς υποχρεώνουν να συζητήσουμε και τελικά να καταλήξουμε σε μια νέα πολιτική σε όλες τις πτυχές της ασφάλειας, από τα σύνορα μέχρι τον συνωστισμό στους δημόσιους χώρους, από την εγκληματικότητα μέχρι το συνέρχεσθαι.</p>
          <p>Ποιες είναι αυτές οι νέες πραγματικότητες; Αναφέρω ορισμένες σημαντικές: Μετανάστευση, τρομοκρατία, επιδημίες, κοινωνικός αποκλεισμός, κοινωνικός περιορισμός. Αυτές οι νέες πραγματικότητες γίνονται αντικείμενο εκμετάλλευσης σε γεωπολιτικές στρατηγικές και ανταγωνισμούς και αυτό το είδαμε στον Έβρο. Γεννούν επίσης νέες μορφές εγκληματικότητας και το βλέπουμε καθημερινά. Συντηρούν την ένταση και καλλιεργούν τον κοινωνικό φόβο. Το είδαμε με τον ISIS στην Ευρώπη και τις τρομοκρατικές του ενέργειες, αλλά και στην 11η Σεπτεμβρίου. Συντηρούν και ακινητοποιούν την κοινωνική ζωή. Το ζούμε με την πανδημία, ιδιαίτερα με τους νέους.</p>
          <p>Το αίτημα της ασφάλειας είναι θεμελιώδες και είναι πάνδημο. Πολίτευμα που δεν εξασφαλίζει την ασφάλεια, όπως σήμερα απαιτείται, τρίζει και κινδυνεύει. Η δημοκρατία μας λοιπόν, οφείλει, κατά προτεραιότητα με αντανακλαστικά επιβίωσης, να ορίσει την ασφάλεια και να εξασφαλίσει την προστασία, σαν δημοκρατία όμως, δηλαδή όχι με περιστολή, αλλά με προστασία ελευθεριών και δικαιωμάτων, γιατί ασφάλεια σημαίνει προστασία. Το σύστημα προστασίας είναι η πρακτική εφαρμογή των κατευθύνσεων της ασφάλειας.</p>
          <p>Προστατεύουμε από την εισβολή στον Έβρο. Ο φράκτης είναι εμπόδιο, δεν είναι σύνορο. Προστατεύουμε το δικαίωμα της συνάθροισης. Περιφρουρούμε τις συναθροίσεις. Αυτός είναι ο νέος νόμος, που καταθέσαμε και εφαρμόζεται ήδη με επιτυχία. Προστατεύουμε τον δημόσιο χώρο και την ιδιοκτησία των πολιτών από την ανομία και την εγκληματικότητα. Αυτό είναι το σχέδιο έντασης της αστυνόμευσης, που έχει αλλάξει τα Εξάρχεια, το κέντρο της πόλης, τον Άγιο Παντελεήμονα, το Ζεφύρι και το Μενίδι. Προστατεύουμε και τη δημόσια υγεία. Γι’ αυτό, από τον Μάρτιο είμαστε αδιάκοπα στην πρώτη γραμμή με ελέγχους, παραινέσεις, συμμόρφωση των πολιτών, συναίνεση των πολιτών και συνεννόηση, αλλά και πρόστιμα όπου χρειαστεί.</p>
          <p>Η πολιτική, κυρίες και κύριοι Βουλευτές, είναι να ξέρεις πού βάζεις τη γραμμή της σύγκρουσης. Σήμερα λοιπόν, συγκρούονται δύο αντιλήψεις για την ασφάλεια και την Αστυνομία. Η μία είναι αυτή που διατυπώνει ο ΣΥΡΙΖΑ. Η αντίληψη του ΣΥΡΙΖΑ, δυστυχώς, της Ελλάδας του παρελθόντος, αμήχανη με το σήμερα, εμμονικά γυρισμένη σε περασμένα χρόνια, σε τραυματικές εποχές, που ωστόσο η δημοκρατία μας έχει πειστικά και αμετάκλητα ξεπεράσει. Η αντίληψη αυτή καθαρά αντιπαραθέτει ασφάλεια και ελευθερία, ατομικά δικαιώματα και έννομη τάξη. Σε κάθε λόγο, σε κάθε ανακοίνωση, οι αναφορές είναι τριάντα με πενήντα χρόνια πίσω. Δεν είναι θέμα ιστορικής μνήμης. Είναι ανικανότητα του κόμματος αυτού να δει τις ανάγκες του σήμερα.</p>
          <p>Γι’ αυτό το κόμμα αυτό, ο ΣΥΡΙΖΑ, ανορθολογεί επιμελώς τα λείψανα παλαιών καταστάσεων, για να προσδώσει νομιμότητα στην αλλόκοτη άρνηση της σημερινής πραγματικότητας και αυτό μαθηματικά οδηγεί, όχι στην επικαιροποίηση των πεποιθήσεων, αλλά στην αδρανοποίησή τους. Εξάλλου, το απέδειξε για τεσσεράμισι χρόνια, όσο κυβερνούσε. Η Αστυνομία εγκαταλείφθηκε κυριολεκτικά μέσα στην απραγία. Την παραλάβαμε χωρίς ηθικό, χωρίς εξοπλισμό, χωρίς σχέδιο, χωρίς εκπαίδευση, χωρίς επιτελείο.</p>
          <p>Από την άλλη πλευρά, η δική μας, η νέα αντίληψη για την ασφάλεια που σας περιέγραψα είναι η άποψη και η πολιτική, που θεωρεί την ασφάλεια δίδυμη της ελευθερίας, σε δυναμική μάλιστα σχέση των δύο αυτών αξιών, που δίνουν τη μάχη της σύνεσης με την προστασία των ατομικών δικαιωμάτων, χωρίς όμως παραχωρήσεις σε ζητήματα νομιμότητας.</p>
          <p>Λειτουργεί σαν διαμεσολαβητής. Αρθρώνεται με την κοινωνική ζωή, με τα νέα φαινόμενα βίας, όπως είναι η ενδοοικογενειακή και η σχολική ασφάλεια που βλέπει μαζί. Ενώνει την προστασία των συνόρων με την ασφάλεια των μεταναστών, που είχε καταλυθεί στη Μόρια. Έχει κύριο, βαθύ, δημοκρατικό καθήκον, στην καθημερινότητα, την εξασφάλιση της ελευθερίας και της ασφάλειας της κίνησης των πολιτών.</p>
          <p>Νέα ασφάλεια λοιπόν, νέα Αστυνομία. Τα αλλάζουμε όλα, γιατί έτσι πρέπει, ώστε τα λόγια και οι θεωρίες να γίνουν πράξεις και έργα. Αλλάξαμε το θεσμικό πλαίσιο. Δώσαμε στον Συνήγορο του Πολίτη τα μέσα να ασκεί ανακριτικό έργο σε περιστατικά αυθαιρεσίας και παράλληλα, αναβαθμίσαμε το πειθαρχικό δίκαιο των αστυνομικών.</p>
          <p>Αλλάζουμε εκ βάθρων την εκπαίδευση των αστυνομικών. Ο αστυνομικός πρέπει να σκέφτεται, να εκπαιδεύεται συνεχώς. Είναι ο σύμμαχος του πολίτη, ο διαμεσολαβητής και ο εγγυητής της νομιμότητας και των δικαιωμάτων. Πάνω απ’ όλα, είναι ο ακοίμητος φρουρός της καθημερινότητας. Να ζει ο κόσμος χωρίς τον τρόμο και χωρίς την απειλή, κυρίως στις ξεχασμένες γειτονιές, γιατί την ανομία συνήθως την πληρώνουν οι πιο φτωχοί.</p>
          <p>Η Αστυνομία λοιπόν, οφείλει να λογοδοτεί. Χωρίς λογοδοσία και διαφάνεια, η διαφθορά και η αυθαιρεσία παραμονεύουν. Δημοσιεύονται πια κάθε μέρα, κάθε βδομάδα, κάθε μήνα τα πεπραγμένα της Γενικής Αστυνομικής Διεύθυνσης Αττικής, της ΓΑΔΑ, και σε λίγο όλης της Ελλάδος. Θέλουμε να υπάρχει πλήρης ορατότητα του αστυνομικού έργου. Οι ομάδες εμπλοκής ΜΑΤ, ΔΡΑΣΗ κ.λπ.,σε λίγες μέρες θα φέρουν κάμερες, ώστε να μπει ένα τέλος από τη μια μεριά στον επιλεκτικό βιντεοσκοπικό ακτιβισμό και από την άλλη στη συγκάλυψη.</p>
          <p>Αλλάξαμε τον νόμο περί συναθροίσεων. Καταργήσαμε τα χουντικά διατάγματα που μας ντρόπιαζαν με την εφαρμογή τους. Έχουμε πια ένα νέο συνετό θεσμικό πλαίσιο που σταθμίζει τα δικαιώματα των διαδηλωτών και την κίνηση στην πόλη, που επιβάλλει στην Αστυνομία να περιφρουρεί το δικαίωμα του συνέρχεσθαι και όχι να στέκεται απέναντι. Το κυριότερο, αυτός ο νόμος είναι ένας νόμος σταθμός, ορόσημο για την εξέλιξη της δημοκρατίας που δεν φοβάται, αλλά ρυθμίζει. Δεν διαιρεί, αλλά συμπεριλαμβάνει. Δεν περιστέλλει, αλλά περιφρουρεί.</p>
          <p>Ας πάει ο ΣΥΡΙΖΑ -πραγματικά σας καλώ- σε μια γειτονιά, από τα Εξάρχεια μέχρι τη δυτική Αθήνα, στο Μενίδι, στο Ζεφύρι, εκεί που δεν πατούσε ποτέ άνθρωπος. Ας πάει εδώ δίπλα μας στη Μενάνδρου, στην Ομόνοια, στον Άγιο Παντελεήμονα, όπου οι άνθρωποι δεν έβγαιναν από τα σπίτια τους. Εκεί να μιλήσει για το αγαπημένο σύνθημα «τρόμος και πάταξη». Ο κόσμος θα πιστέψει πραγματικά ότι πρόκειται για εξωγήινους.</p>
          <p>Σε κάθε γωνιά, σε κάθε γειτονιά επιτέλους είναι παρούσα και επιχειρεί η Αστυνομία γιατί υπάρχουν 50% παραπάνω αστυνομικοί στον δρόμο απ’ ό,τι πριν από ένα χρόνο περίπου. Και κυρίως υπάρχουν νέοι τρόποι επιχειρήσεων, συντονισμένες ειδικές δράσεις, νέες ομάδες, πολυεκπαίδευση, αγώνας και δουλειά. Κάθε μέρα, κάθε ώρα γίνεται προσπάθεια να ξαναγίνουν επιτέλους αστυνομία.</p>
          <p>Καταθέτω στα Πρακτικά τον συγκριτικό πίνακα των δυνάμεων της Αστυνομίας στην Αττική τον Ιούνιο του 2019 μέχρι σήμερα.</p>
        </speech>
        <scene>(Στο σημείο αυτό ο Υπουργός Προστασίας του Πολίτη κ. Μιχαήλ Χρυσοχοΐδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</scene>
        <speech by="georgios_lamproulis" eId="debate_2020-10-24_speech_156">
          <from>Γεώργιος Λαμπρούλης</from>
          <p>Τον λόγο έχει ο κ. Γρηγοριάδης Κλέων από το ΜέΡΑ25.</p>
        </speech>
        <speech by="kleon_grigoriadis" eId="debate_2020-10-24_speech_157">
          <from>ΚΛΕΩΝ ΓΡΗΓΟΡΙΑΔΗΣ</from>
          <p>Σας ευχαριστώ πάρα πολύ, κύριε Πρόεδρε.</p>
          <p>Αγαπητέ κύριε Χρυσοχοΐδη, το έχει η μοίρα μου κάθε φορά που είναι να πάρω τον λόγο είτε ως Κοινοβουλευτικός Εκπρόσωπος είτε ως ομιλητής να μιλάτε πολύ συχνά πριν από εμένα και με αναγκάζετε -δεν το ήθελα- να σας απαντήσω στη φράση που μόλις είπατε ότι καταφέρατε επιτέλους η Ελληνική Αστυνομία να είναι παντού, ότι φαίνεται προς ώρας να είναι παντού εκτός από το κατόπι του κ. Παππά και άρα παντού δεν είναι σίγουρα.</p>
          <p>(Χειροκροτήματα από την πτέρυγα του ΜέΡΑ25)</p>
          <p>Επίσης, θα σας θυμίσω ότι η προχθεσινή σας δήλωση, σε εισαγωγικά την αναφέρω, κύριε Υπουργέ, «προσωπικά με θλίβει», λέτε «το γεγονός», αφορά το δεκατετράχρονο παιδί που έμεινε τέσσερις ημέρες στη ΓΑΔΑ για να ανακριθεί ποιος ξέρει με ποιον τρόπο επί τέσσερα μερόνυκτα. «Τα παιδιά» λέτε «πρέπει να είναι στο σχολείο τους. Η θέση των παιδιών είναι στο σχολείο τους, δεν είναι στο δρόμο».</p>
          <p>Είναι καινοφανής, επιτρέψτε μου να πω και ειδικά για Υπουργό Προστασίας του Πολίτη η άποψη, κύριε Χρυσοχοΐδη, γιατί αναρωτιέμαι το εξής. Χάνει την ιδιότητα του πολίτη κάποιος που είναι δεκατεσσάρων χρονών; Δεν έχει δικαίωμα, εάν θεωρεί ότι κινδυνεύει να πεθάνει από κορωνοϊό στο σχολείο του -γιατί είναι τριάντα ένας και όχι είκοσι τέσσερις όπως μας λέτε, και όχι εννέα όπως θα έπρεπε, αφού εννέα είναι το όριο για όλες τις άλλες εκδηλώσεις- να το πει, να το διεκδικήσει αυτό με μια ομιλία έξω στον δρόμο; Δεν έχει δικαίωμα κανείς να πετάει χειροβομβίδες ή βόμβες μολότοφ στα ΜΑΤ, το λέω αστειευόμενος, είμαστε σύμφωνοι όλοι, αλλά το ότι έχει δικαίωμα να είναι στο δρόμο, είναι προφανές ότι έχει το δικαίωμα.</p>
          <p>Όσο για τον κ. Γεωργιάδη, πολύ λυπήθηκα που έφυγε μόλις τώρα γιατί πραγματικά δεν μπορώ να συνέλθω από προχθές που τον άκουσα με τα ίδια μου τα αυτιά να λέει στον κ. Ευαγγελάτο -έχω το κακό συνήθειο να ακούω τέτοιου είδους εκπομπές- ότι όλο και όλο το πρόβλημα της πανδημίας στη χώρα μας από τι λέτε προήλθε; Προήλθε από αυτήν την επάρατο συγκέντρωση, την κάκιστη συγκέντρωση για την αναγγελία της απόφασης στη δίκη της Χρυσής Αυγής. Το είπε επί λέξει ο Υπουργός «το είδαμε, το περιμέναμε και να που δεκαπέντε μέρες μετά το επιβεβαιώνουμε».</p>
          <p>Και τώρα, ρωτάω τον Υπουργό, όπως και εσάς που κουνάτε το κεφάλι αγαπητές φίλες και φίλοι, σας ρωτάω στη Θεσσαλονίκη τι έγινε; Καλά στη Θεσσαλονίκη. Στην Πιερία; Στην Καρδίτσα; Στα νησιά μας; Μέχρι εχθές στην Αχαΐα; Τι έγινε εκεί; Εξ αντανακλάσεως έφθασε η μόλυνση στον πληθυσμό από αυτούς τους άμυαλους, τους αριστεριστές, τους αναρχοκομμουνιστές, οι οποίοι μαζεύτηκαν για να απαιτήσουν να πάρει επιτέλους πόδι από την πατρίδα μας ο διαβολεμένος φασισμός;</p>
          <p>Αυτό μας έφταιξε για τον κορωνοϊό ή μήπως μας έφταιξε -όπως έχω ξαναπεί και δεν θα θυσιάσω την ομιλία μου γι’ αυτό- το ότι ανοίξατε τα σύνορα, επιτρέψτε μου να πω, εντελώς αφελώς, για να μην πω χειρότερη λέξη, την εποχή που είχαμε μηδενικά κρούσματα τόσο στην Αθήνα, στα αστικά κέντρα, όσο και στα νησιά; Ανοίξατε τα σύνορα, κάνατε δειγματοληπτικά ελάχιστα έως καθόλου τεστ τον πρώτο μήνα, αποτέλεσμα από μηδέν κρούσματα σε όλη τη χώρα στις αρχές Αυγούστου, εκατό κρούσματα σε όλη τη χώρα τέλη Αυγούστου-αρχές Σεπτέμβρη.</p>
          <p>Τώρα, ξέρετε κάτι; Από την πρώτη μέρα που μπήκα εδώ μέσα, κυρίες και κύριοι Βουλευτές, από την πρώτη μέρα που μου έκανε την τιμή ο ελληνικός λαός να με στείλει σε αυτό το Κοινοβούλιο, συστηματικά παρατήρησα και συστηματικά καταγγέλλω αυτό το θέατρο του παραλόγου που εκτυλίσσεται καθημερινά, μία παράσταση παραλόγου που δίνεται καθημερινά από αυτό εδώ το Βήμα που είμαι και εγώ τώρα.</p>
          <p>Και μάλιστα ποιο είναι το σκανδαλώδες; Για κοινό της αυτή η τρελή παράσταση, του τρελού θεάτρου, του θεάτρου του παραλόγου, έχει όλους εμάς, τους αντιπροσώπους της Εθνικής μας Αντιπροσωπείας: Προϋπολογισμοί, νομοσχέδια, οικονομική πολιτική, τρόποι αντιμετώπισης των μείζονων εθνικών μας θεμάτων, όλα μα όλα, ανεξαιρέτως έρχονται έτοιμα, κομμένα και ραμμένα από τις Βρυξέλλες και αμέσως μετά όλοι εσείς –λυπάμαι, το έχετε κάνει και εσείς τα προηγούμενα χρόνια- έρχεσθε εδώ και προσποιείστε ότι δήθεν τα σκεφθήκατε εσείς, τα αναπτύξατε εσείς, τα θέσατε τάχα σε δημόσια διαβούλευση και τα φέρνετε για ψήφιση και εφαρμογή. Αναρωτιέστε ποτέ άραγε εάν σας πιστεύει κανένας σε αυτή τη χώρα; Αναρωτιέστε;</p>
          <p>Σας βεβαιώνω, κυρίες και κύριοι Βουλευτές, της παρούσας, αλλά λυπάμαι και της προηγούμενης Κυβέρνησης, δεν σας πιστεύει πια κανείς. Και τότε θα μου πείτε ευλόγως: «Γιατί μας ψήφισαν, ρε Γρηγοριάδη; Γιατί μας ψήφισαν εάν δεν μας πιστεύουν;». Μα, για να γλιτώσουν από τους προηγούμενους αυτούς που είχαν ψηφίσει για να γλιτώσουν από τους προ-προηγούμενους, δηλαδή ω του θαύματος και πάλι εσάς τους ίδιους.</p>
          <p>Αυτός ο ανέντιμος φαύλος κύκλος, κύριε Πρόεδρε, πρέπει να σταματήσει. Ελληνικέ λαέ, πολίτες, εάν μας ακούτε από τις τηλεοράσεις, είναι εθνική επιταγή να σταματήσει. Και θα τον σταματήσουμε εμείς. Ποιοι εμείς; Εμείς το 3% του ελληνικού λαού που μας εμπιστεύτηκε; Όχι. Όχι, μακριά από εμάς τέτοιες αλαζονείες από τόσο μικρό μπόι.</p>
          <p>Εμείς, το ΜέΡΑ25, μαζί με το 100% του ελληνικού λαού, που θα σταθεί τελικά ενωμένος και αρραγής σαν μία γροθιά απέναντί σας. Έχετε τα κανάλια σας, τους κατασταλτικούς μηχανισμούς σας, τα ΜΑΤ και τους κλητήρες σας να μάχονται, να μάχονται σκυλίσια για την αποφυγή της αφύπνισης αυτού του λαού μας. Από την άλλη, εμείς έχουμε μόνο την αλήθεια.</p>
          <p>Και ξέρετε κάτι, κυρίες και κύριοι Βουλευτές; Μας φτάνει και μας περισσεύει. Η παράσταση που προσπαθείτε να στήσετε με τρελή αγωνία αυτές τις μέρες στη Βουλή, στη Βουλή μας, τόσο εσείς, κύριε Τσίπρα, όσο και εσείς, κύριε Μητσοτάκη, είναι μία κακή παράσταση για μία ψευδεπίγραφη μάχη που θα αναδείξει τελικά απλώς και μόνο τον καλύτερο εφαρμοστή των μνημονίων.</p>
          <p>Να φύγει, κυρίες και κύριοι Βουλευτές του ΣΥΡΙΖΑ, ο κ. Σταϊκούρας; Να φύγει λέει; Τρέχοντας! Έπρεπε να είχε φύγει από χθες. Να φύγει όσο πιο γρήγορα, τόσο καλύτερα για τον τόπο μας, αλλά να φύγει για να έλθει τι στη θέση του; Οι πολιτικές που εφαρμόσατε; Οι πολιτικές που εφάρμοζε ο ΣΥΡΙΖΑ επί τέσσερα συναπτά χρόνια με τον κ. Τσακαλώτο;</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="mixail_xrusoxoidis" eId="debate_2020-10-24_speech_158">
          <from>ΜΙΧΑΗΛ ΧΡΥΣΟΧΟΪΔΗΣ</from>
          <p>Κύριε Πρόεδρε, θα ήθελα τον λόγο για λίγα λεπτά.</p>
        </speech>
        <speech by="georgios_lamproulis" eId="debate_2020-10-24_speech_159">
          <from>Γεώργιος Λαμπρούλης</from>
          <p>Ναι, κύριε Υπουργέ, έχετε τον λόγο.</p>
        </speech>
        <speech by="mixail_xrusoxoidis" eId="debate_2020-10-24_speech_160">
          <from>ΜΙΧΑΗΛ ΧΡΥΣΟΧΟΪΔΗΣ</from>
          <p>Ο προηγούμενος ομιλητής και άλλοι ομιλητές έθεσαν κάποια ζητήματα στα οποία οφείλω να απαντήσω.</p>
          <p>Εδώ υπάρχει μια άχαρη τριλογία: Εφετείο, δεκατετράχρονος και Παππάς. Στο εφετείο το βίντεο της ΓΑΔΑ έδειξε ποιος άρχισε τα επεισόδια. Μια βδομάδα φωνάζατε ψέματα για την Αστυνομία για να ξυπνήσετε φαντάσματα. Σας το είπα, τα υπολείμματα στράτευσης που σας έχουν απομείνει, δεν μπορούν να γίνουν στρατός, γιατί δεν έχετε απόψεις, δεν έχετε πεποιθήσεις, έχετε μόνο αναχρονιστικές κραυγές. Δεν τις ακούει πραγματικά κανείς.</p>
          <p>Όσον αφορά το άλλο ζήτημα, με τον δεκατετράχρονο, πού τα βρήκατε όλα αυτά τα πονετικά παραμύθια; Δεν ντρέπεστε να φτιάχνετε σαπουνόπερες, να παίζετε με τα παιδιά τόσο χειριστικά, με τόση εκμετάλλευση;</p>
          <p>Πρώτο ψέμα: «Τον συνέλαβαν χωρίς κατηγορίες». Η αλήθεια είναι ότι εισαγγελέας και ανακρίτρια ανηλίκων δεν τον άφησαν ελεύθερο. Διέταξαν την κράτησή του για κακουργηματικές πράξεις. Σημειώνουμε πως εννιά στις δέκα περιπτώσεις ανηλίκων δεν κρατούνται. Ποιος κρίνει, λοιπόν, τι είναι σωστό, η δικαιοσύνη ή κάποιοι από αυτήν την Αίθουσα εδώ μέσα;</p>
          <p>Δεύτερο ψέμα: «Τον απομόνωσαν σε κρατητήρια στη ΓΑΔΑ. Δεν είδε ούτε τη μαμά του». Η αλήθεια είναι ότι τους είδε όλους, όσο ήθελε και τη μαμά του και τους δικηγόρους του.</p>
        </speech>
        <speech by="konstantinos_mparkas" eId="debate_2020-10-24_speech_161">
          <from>ΚΩΝΣΤΑΝΤΙΝΟΣ ΜΠΑΡΚΑΣ</from>
          <p>Μπράβο! Συγχαρητήρια!</p>
        </speech>
        <speech by="georgios_lamproulis" eId="debate_2020-10-24_speech_162">
          <from>Γεώργιος Λαμπρούλης</from>
          <p>Παρακαλώ, παρακαλώ.</p>
        </speech>
        <speech by="mixail_xrusoxoidis" eId="debate_2020-10-24_speech_163">
          <from>ΜΙΧΑΗΛ ΧΡΥΣΟΧΟΪΔΗΣ</from>
          <p>Τρίτο ψέμα: «Κοιμόταν στο πάτωμα». Η αλήθεια είναι ότι κοιμόταν στο κρεβάτι του, στην Υποδιεύθυνση Ανηλίκων.</p>
        </speech>
        <speech by="konstantinos_mparkas" eId="debate_2020-10-24_speech_164">
          <from>ΚΩΝΣΤΑΝΤΙΝΟΣ ΜΠΑΡΚΑΣ</from>
          <p>Στο κρεβάτι του;</p>
        </speech>
        <speech by="xristos_giannoulis" eId="debate_2020-10-24_speech_165">
          <from>ΧΡΗΣΤΟΣ ΓΙΑΝΝΟΥΛΗΣ</from>
          <p>Είχε και πάπλωμα;</p>
        </speech>
        <speech by="mixail_xrusoxoidis" eId="debate_2020-10-24_speech_166">
          <from>ΜΙΧΑΗΛ ΧΡΥΣΟΧΟΪΔΗΣ</from>
          <p>Πηγαίνετε εκεί να δείτε πώς ακριβώς είναι οι συνθήκες και πόσο καλές συνθήκες υπάρχουν.</p>
          <p>Είπα ότι με τη νεολαία υπάρχει θέμα σοβαρό και συνολικό. Έχουμε ευθύνη για να στηρίξουμε τη νεολαία, γιατί η κατάσταση τους πιέζει αφόρητα. Κανείς δε θέλει να κυνηγά δεκατετράχρονα. Όμως, η Αστυνομία δεν έχει επιλογές όταν σκάνε μολότοφ. Αυτό πρέπει να το καταστήσουμε πολύ καθαρό. Είναι λύση να κάνει τα στραβά μάτια; Στο εφετείο κατά την καταδίωξη έπεσε βροχή από μολότοφ. Πολλές από αυτές ήταν από ανηλίκους. Να μην το δει η Αστυνομία;</p>
          <p>Για τον χρυσαυγίτη, φυγόποινο Παππά, δώσατε χαιρέκακα όλη σας τη δύναμη, τα ρέστα σας. Θεωρήσατε ότι επιτέλους η Αστυνομία και ο Χρυσοχοΐδης δεν τα κατάφεραν. Στην ουσία ζητάτε να παραβούμε κανόνες κράτους δικαίου και να παρακολουθήσουμε έναν κατηγορούμενο, που ήταν μέχρι προχθές ο Παπάς. Το ίδιο είχατε ζητήσει πριν από λίγες μέρες για τον Λαγό ο οποίος -όπως ξέρετε- τυγχάνει ασυλίας.</p>
          <p>Επίσης, άκριτα ειρωνευτήκατε ότι τα σπίτια όλων των κατηγορουμένων ήταν υπό επιτήρηση. Υπάρχουν και τέτοια ζητήματα που η Αστυνομία με εντολή του εισαγγελέα μπορεί να επιτηρεί κάποια σπίτια. Και επιτέλους, τι θέλετε; Πείτε μας. Να επιτρέψουμε το λιντσάρισμα, για να ικανοποιηθεί το κοινό αίσθημα; Και θέλετε να λέγεστε «Αριστερά» όλοι εσείς, που από τέτοια καταπάτηση νόμων γέμισαν νεκροταφεία και στέναξε σε φυλακές και ξερονήσια ο τόπος;</p>
          <p>(Θόρυβος από την πτέρυγα του ΣΥΡΙΖΑ)</p>
        </speech>
        <speech by="georgios_lamproulis" eId="debate_2020-10-24_speech_167">
          <from>Γεώργιος Λαμπρούλης</from>
          <p>Παρακαλώ, παρακαλώ, ησυχάστε.</p>
        </speech>
        <speech by="xristos_giannoulis" eId="debate_2020-10-24_speech_168">
          <from>ΧΡΗΣΤΟΣ ΓΙΑΝΝΟΥΛΗΣ</from>
          <p>…(Δεν ακούστηκε)</p>
        </speech>
        <speech by="konstantinos_mparkas" eId="debate_2020-10-24_speech_169">
          <from>ΚΩΝΣΤΑΝΤΙΝΟΣ ΜΠΑΡΚΑΣ</from>
          <p>…(Δεν ακούστηκε)</p>
        </speech>
        <speech by="foteini_pipili" eId="debate_2020-10-24_speech_170">
          <from>ΦΩΤΕΙΝΗ ΠΙΠΙΛΗ</from>
          <p>Να φοράτε τη μάσκα όταν μιλάτε.</p>
        </speech>
        <speech by="konstantinos_mpogdanos" eId="debate_2020-10-24_speech_171">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>Είστε Πρόεδρος; Προεδρεύετε;</p>
        </speech>
        <speech by="georgios_lamproulis" eId="debate_2020-10-24_speech_172">
          <from>Γεώργιος Λαμπρούλης</from>
          <p>Αντιγράφετε τη συμπεριφορά των άλλων; Δεν σας έχω δώσει τον λόγο και χαμηλώστε τον τόνο σας παρακαλώ.</p>
        </speech>
        <speech by="konstantinos_mpogdanos" eId="debate_2020-10-24_speech_173">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>...(Δεν ακούστηκε)</p>
        </speech>
        <speech by="georgios_lamproulis" eId="debate_2020-10-24_speech_174">
          <from>Γεώργιος Λαμπρούλης</from>
          <p>Σας παρακαλώ! Περάσατε εδώ σαν κομήτης για να μας πείτε τι; Να μας υποδείξετε το έργο μας; Σας παρακαλώ πολύ!</p>
        </speech>
        <speech by="konstantinos_mpogdanos" eId="debate_2020-10-24_speech_175">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>Οχλούν και προσβάλουν.</p>
        </speech>
        <speech by="georgios_lamproulis" eId="debate_2020-10-24_speech_176">
          <from>Γεώργιος Λαμπρούλης</from>
          <p>Σας παρακαλώ πολύ, κύριε Μπογδάνο. Δεν έχετε τον λόγο. Και οι συνάδελφοι του ΣΥΡΙΖΑ παρακαλώ ηρεμήστε, γιατί ο χρόνος που χάνεται είναι σε βάρος των συναδέλφων.</p>
          <p>Κύριε Υπουργέ, συνεχίστε, σας παρακαλώ.</p>
        </speech>
        <speech by="mixail_xrusoxoidis" eId="debate_2020-10-24_speech_177">
          <from>ΜΙΧΑΗΛ ΧΡΥΣΟΧΟΪΔΗΣ</from>
          <p>Θέλω να διευκρινίσω το εξής και παρακαλώ για ενημέρωση και της Αίθουσας και του ελληνικού λαού. Η υποχρέωση της Ελληνικής Αστυνομίας σε σχέση με τον Παππά ήταν να δίνει το παρών κάθε 1η του μηνός στο ΑΤ Παπάγου. Πήγαινε κάθε 1η του μηνός και έδινε το παρών. Η τελευταία φορά ήταν 1η Οκτωβρίου.</p>
          <p>Θέλω να σας πω, όμως, το εξής και το λέω για τους ευαίσθητους απέναντι στον χρυσαυγίτη Παππά, σήμερα πια φυγόποινο. Τον Σεπτέμβρη του 2015 επί κυβέρνησης ΣΥΡΙΖΑ ο εισαγγελέας εφετών άλλαξε τους περιοριστικούς όρους που είχε επιβάλει το προηγούμενο συμβούλιο εφετών.</p>
        </speech>
        <speech by="panagiotis_skourletis" eId="debate_2020-10-24_speech_178">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Φταίει ο ΣΥΡΙΖΑ γι’ αυτό!</p>
        </speech>
        <speech by="georgios_lamproulis" eId="debate_2020-10-24_speech_179">
          <from>Γεώργιος Λαμπρούλης</from>
          <p>Σας παρακαλώ, μην διακόπτετε.</p>
        </speech>
        <speech by="panagiotis_skourletis" eId="debate_2020-10-24_speech_180">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Αυτό λέτε;</p>
        </speech>
        <speech by="georgios_lamproulis" eId="debate_2020-10-24_speech_181">
          <from>Γεώργιος Λαμπρούλης</from>
          <p>Δεν ακούγεστε.</p>
          <p>Κύριε Σκουρλέτη, σας παρακαλώ, δεν έχετε τον λόγο.</p>
        </speech>
        <speech by="mixail_xrusoxoidis" eId="debate_2020-10-24_speech_182">
          <from>ΜΙΧΑΗΛ ΧΡΥΣΟΧΟΪΔΗΣ</from>
          <p>Προσέξτε, θα ακουστεί η αλήθεια και θα σας τα πω όλα, γιατί πρέπει να ενημερωθούν όλοι.</p>
          <p>Λέω, λοιπόν, ότι το συμβούλιο εφετών από τρεις φορές τον μήνα παρών το έκανε μία φορά και από περιοριστικό όρο κάθε βράδυ υποχρεωτικά να κοιμάται στο σπίτι του Παπάγου, αυτό το κατήργησε. Δηλαδή, εάν υπήρχε αυτός ο περιοριστικός όρος να κοιμάται κάθε βράδυ στο σπίτι του, η Αστυνομία ήταν υποχρεωμένη να πηγαίνει κάθε βράδυ στο σπίτι του. Όλα αυτά άλλαξαν επί ΣΥΡΙΖΑ. Θα πει κανείς: «Μα, φταίει ο ΣΥΡΙΖΑ; Η ανεξάρτητη δικαιοσύνη φταίει».</p>
          <p>Υπήρχε, λοιπόν, Υπουργός Δικαιοσύνης και υπήρχαν και άλλοι αρμόδιοι Υπουργοί που θα μπορούσαν να πάνε στον εισαγγελέα του Αρείου Πάγου και να ζητήσουν αυστηρούς όρους. Αλλά δεν το κάνατε. Και σήμερα έρχεστε εδώ και ζητάτε πραγματικά τα ρέστα.</p>
          <p>Κοιτάξτε, είσαστε σε τριπλό αδιέξοδο: Σε δημοσκοπική υποχώρηση, σε εσωκομματική ρήξη και σε πολιτική ένδεια. Επιστρατεύετε επικίνδυνα όπλα για να επιβιώσετε: Εθνικισμό με τα δώδεκα μίλια, λαϊκισμό με τον Παππά και τον δεκατετράχρονο και κοινωνικό συντηρητισμό με την παρούσα πρόταση μομφής που κάνετε.</p>
          <p>Φυσικά υπάρχει και κάτι ακόμα και θέλω να σας το πω ευθέως και όχι ασήμαντο. Στοχοποιείτε με εχθροπάθεια και σύστημα. Τώρα έχετε στόχο την Αστυνομία και τον Χρυσοχοΐδη, αλλά παραμένετε απελπιστικά άστοχοι και θα σας πω γιατί.</p>
          <p>Κοιτάξτε, ο τρόμος και η πάταξη είστε εσείς. Σε διαδηλώσεις στην Αθήνα, στο πρώτο επτάμηνο του 2019 στη διακυβέρνηση σας, ρίξατε δύο χιλιάδες εκατόν τριάντα πέντε χημικά και δακρυγόνα. Από τον Αύγουστο του 2019, δηλαδή από τη δική μας διακυβέρνηση έως σήμερα, δεκατέσσερις μήνες, σε μεγαλύτερο αριθμό διαδηλώσεων έπεσαν επτακόσια εβδομήντα οκτώ δακρυγόνα. Καταθέτω το σχετικό έγγραφο που αποδεικνύει του λόγου το αληθές.</p>
        </speech>
        <scene>(Στο σημείο αυτό ο Υπουργός Προστασίας του Πολίτη κ. Μιχαήλ Χρυσοχοΐδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</scene>
        <speech by="georgios_lamproulis" eId="debate_2020-10-24_speech_183">
          <from>Γεώργιος Λαμπρούλης</from>
          <p>Ζήτησε τον λόγο για μια σύντομη παρέμβαση ο πρώην Πρόεδρος της Βουλής κ. Βούτσης.</p>
          <p>Κύριε Βούτση, έχετε τον λόγο.</p>
        </speech>
        <speech by="nikolaos_boutsis" eId="debate_2020-10-24_speech_184">
          <from>ΝΙΚΟΛΑΟΣ ΒΟΥΤΣΗΣ</from>
          <p>Μόνο για ένα λεπτό, κύριε Υπουργέ.</p>
          <p>Υπάρχουν υπεύθυνοι και ή έτσι είτε αλλιώς στο σύνολο των ζητημάτων που θέσατε έχουν δοθεί ή θα δοθούν απαντήσεις. Για ένα ζήτημα μόνο θέλω να σας μιλήσω. Πραγματικά εκπλήσσομαι γιατί σήμερα, δεκαπέντε μέρες μετά τη διάλυση της μεγάλης αντιφασιστικής εκδήλωσης μπροστά στο εφετείο, έρχεστε εδώ στη Βουλή και επιμένετε σε απίστευτες ανακρίβειες, οι οποίες προκύπτουν από το ηλεκτρονικό υλικό το οποίο δώσατε και εσείς ως ΓΑΔΑ και ανεξάρτητα δίκτυα για εκείνη την ημέρα.</p>
          <p>Προκύπτει απ’ αυτό ευθύτατα ότι δεν είχε καμμία σχέση το πολύ μικρής έκτασης συμβάν με τη δήλωσή σας ένα τέταρτο μετά, ότι πέσανε εξακόσιες μολότοφ από εκατόν πενήντα ανθρώπους κι ενώ τα χημικά συνέχιζαν να πέφτουν μέχρι την Αλεξάνδρας και μέχρι την Κηφισίας. Δεν έγινε τίποτα απ’ όλα αυτά.</p>
          <p>Σας ρωτάω ευθέως. Ήταν προαποφασισμένη η διάλυση της αντιφασιστικής εκδήλωσης και μάλιστα ενός κόσμου που χαιρόταν για την απόφαση του δικαστηρίου, για την ενοχή της Χρυσής Αυγής ως εγκληματικής οργάνωσης;</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="nikolaos_boutsis" eId="debate_2020-10-24_speech_185">
          <from>ΝΙΚΟΛΑΟΣ ΒΟΥΤΣΗΣ</from>
          <p>Ήταν προαποφασισμένη, ήταν προμελετημένη, ήταν επιχειρησιακά έτοιμη από την πλευρά σας και εν γνώσει του Πρωθυπουργού; Γιατί πραγματικά εκείνη την ιστορική μέρα κάνατε ένα ατόπημα και πήρατε την ευθύνη εσείς ως Υπουργός Προστασίας του Πολίτη, χωρίς έλεος, εντελώς αναιτίως, απέναντι σε δεκάδες χιλιάδες ανθρώπους. Πώς έρχεστε μετά από δεκαπέντε μέρες εδώ και λέτε αυτές τις ανακρίβειες;</p>
          <p>Φέρτε το ηλεκτρονικό υλικό, φέρτε όλα τα στοιχεία για να δείτε ότι είστε εντελώς έξω από την πραγματικότητα και να μας πείτε επιτέλους πότε, από πότε αποφασίστηκε η διάλυση της μεγάλης αντιφασιστικής εκδήλωσης και αν ήταν σε γνώση του Πρωθυπουργού.</p>
          <p>Ευχαριστώ.</p>
        </speech>
        <speech by="georgios_lamproulis" eId="debate_2020-10-24_speech_186">
          <from>Γεώργιος Λαμπρούλης</from>
          <p>Κύριε Υπουργέ, σας παρακαλώ πολύ, παρακαλώ και τους συναδέλφους, μετά την απάντηση προς τον Πρόεδρο, να δώσουμε τον λόγο στους συναδέλφους Βουλευτές. Ήδη ο συνάδελφος Μπουτσικάκης περιμένει εδώ και ώρα.</p>
          <p>Κύριε Υπουργέ, σύντομα σας παρακαλώ. Έχετε τον λόγο.</p>
        </speech>
        <speech by="mixail_xrusoxoidis" eId="debate_2020-10-24_speech_187">
          <from>ΜΙΧΑΗΛ ΧΡΥΣΟΧΟΪΔΗΣ</from>
          <p>Κύριε Πρόεδρε, κύριε Βούτση, εγώ δεν εκπλήσσομαι πραγματικά πλέον, γιατί τα ίδια μου είπατε το βράδυ εδώ μπροστά, όταν κάποιοι προβοκάτορες διέλυσαν τη συγκέντρωση και πέταξαν μολότοφ στα ΜΑΤ. Δεν εκπλήσσομαι που θέτετε αυτά τα ζητήματα.</p>
          <p>Για την απόφαση και λειτουργία του δικαστηρίου η αστυνομία πήρε πολλά μέτρα για να λειτουργήσει άψογα και με ασφάλεια το δικαστήριο. Και έτσι έγινε. Όπως πήρε και πάρα πολλά μέτρα για να λειτουργήσει και να γίνει άψογα η διαδήλωση δεκάδων χιλιάδων ανθρώπων.</p>
          <p>Κάποιοι, κύριε Πρόεδρε, ακριβώς οι ίδιοι με αυτούς εδώ στο Σύνταγμα, επιτέθηκαν στα ΜΑΤ, πέταξαν μολότοφ, σπάσανε δέκα λεωφορεία των ΜΑΤ και επιχείρησαν να βάλουν φωτιά σε ορισμένα λεωφορεία. Είναι μετρημένες οι μολότοφ, κύριε Πρόεδρε. Είναι εκατόν πενήντα.</p>
          <p>Επίσης, κύριε Πρόεδρε, όλη η εικόνα που δόθηκε από τη ΓΑΔΑ από το drone είναι ο αδιάψευστος μάρτυρας. Πραγματικά δεν εκπλήσσομαι καθόλου. Αλλά μου κάνει εντύπωση που εσείς έρχεστε εδώ και θέτετε πάλι τα ίδια ζητήματα που λάθος θέσατε εκείνο το βράδυ που ψηφίζαμε τον νόμο για τις συγκεντρώσεις. Ζητήσατε τότε τις παραιτήσεις τη δική μου και του συναδέλφου, κ. Οικονόμου.</p>
          <p>Ευχαριστώ πολύ.</p>
        </speech>
        <speech by="georgios_lamproulis" eId="debate_2020-10-24_speech_188">
          <from>Γεώργιος Λαμπρούλης</from>
          <p>Συνεχίζουμε τη διαδικασία.</p>
          <p>Κύριε Μπουτσικάκη, έχετε τον λόγο.</p>
        </speech>
        <speech by="xristoforos-emmanouil_mpoutsikakis" eId="debate_2020-10-24_speech_189">
          <from>ΧΡΙΣΤΟΦΟΡΟΣ-ΕΜΜΑΝΟΥΗΛ ΜΠΟΥΤΣΙΚΑΚΗΣ</from>
          <p>Ευχαριστώ, κύριε Πρόεδρε.</p>
          <p>Καλό θα ήταν να μην ξεχνάμε στην Αίθουσα αυτή, κύριοι της Αντιπολίτευσης, ποιοι ήταν αυτοί οι οποίοι δούλεψαν για να μπορέσει να έρθει αυτή η ιστορική ημέρα της καταδίκης της Χρυσής Αυγής. Κάποιοι σ’ αυτήν εδώ την Κυβέρνηση αποφάσισαν και λειτούργησαν, όπως έπρεπε. Ήρθε αυτή η μέρα και αυτή η φασιστική οργάνωση εντέλει καταδικάστηκε. Κι αυτό δεν έγινε επί των ημερών του ΣΥΡΙΖΑ. Δεν μπορούσατε να βρείτε μια αίθουσα να γίνει αυτή η δίκη. Έγινε επί των ημερών της Νέας Δημοκρατίας.</p>
          <p>Σας ευχαριστώ πολύ γι’ αυτό.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xristoforos-emmanouil_mpoutsikakis" eId="debate_2020-10-24_speech_190">
          <from>ΧΡΙΣΤΟΦΟΡΟΣ-ΕΜΜΑΝΟΥΗΛ ΜΠΟΥΤΣΙΚΑΚΗΣ</from>
          <p></p>
          <p>Κυρίες και κύριοι συνάδελφοι, ο ΣΥΡΙΖΑ που το 2015 παρέλαβε μια οικονομία σε άνοδο και την επέστρεψε στην ύφεση, σήμερα αμφισβητεί την πολιτική της Νέας Δημοκρατίας. Ο ΣΥΡΙΖΑ νομοθέτησε τους ηλεκτρονικούς πλειστηριασμούς, που κατήργησε οριζοντίως την προστασία της πρώτης κατοικίας, από το σύνθημα «κανένα σπίτι στα χέρια τραπεζίτη» πήγαμε στο δόγμα Τσακαλώτου με αποτέλεσμα είκοσι πέντε χιλιάδες και πλέον πλειστηριασμούς σε ενάμιση χρόνο. Ο ΣΥΡΙΖΑ επέβαλε και διατήρησε τα capital controls. Στον ΣΥΡΙΖΑ ανήκει η θλιβερή πανευρωπαϊκή πρωτιά όταν το 2017 είχαμε τη μεγαλύτερη μείωση μισθών στη χώρα μας, σε σχέση με όλη την Ευρώπη, κατά 3,5%. Ο ΣΥΡΙΖΑ σύμφωνα με στοιχεία του ΟΟΣΑ με την φορολογική λαίλαπα του 2017 έκανε τη χώρα μας πρωταθλήτρια κόσμου στις αυξήσεις φόρων. Ο ΣΥΡΙΖΑ έχει και άλλες πολλές πρωτιές και διακρίσεις.</p>
          <p>Νομοθετήσατε, κύριοι της Αντιπολίτευσης και αυξήσατε συνολικά είκοσι εννιά φόρους. Αυξήσατε το ΦΠΑ, τη φορολογία των επιχειρήσεων, των μερισμάτων την προκαταβολή φόρου, την εισφορά αλληλεγγύης, τον φόρο εισοδήματος. Επιβάλατε φόρο στη σταθερή τηλεφωνία, στην κινητή, στο ίντερνετ, στη συνδρομητική τηλεόραση. Τσακίσατε το εισόδημα των συνταξιούχων. Θεσπίσατε οικονομικά αντικίνητρα εναντίον της πρόωρης συνταξιοδότησης. Αυξήσατε εισφορές υγείας στις κύριες συντάξεις και επιβάλλατε και στις επικουρικές. Μειώσατε το εισόδημα των συνταξιούχων το 2016-2017 κατά 700 εκατομμύρια ευρώ. Καταργήσατε το ΕΚΑΣ. Τέλος, ο κ. Κατρούγκαλος, πετσόκοψε τις συντάξεις. Κατά 20% τουλάχιστον.</p>
          <p>Αντιθέτως η Κυβέρνηση αυτή εδώ της Νέας Δημοκρατίας, εν μέσω της πανδημίας, εν μέσω της υγειονομικής κρίσης, κατάφερε και έφτιαξε ένα πακέτο πενήντα εννιά μέτρων που θα ξεπεράσει συνολικά τα 24 δισεκατομμύρια ευρώ. Ενισχύσαμε και θωρακίσαμε το Εθνικό Σύστημα Υγείας. Ενισχύσαμε οικονομικά τους πληγέντες, τους ανέργους, τους εποχικά εργαζόμενους. Στηρίξαμε την απασχόληση και αποτρέψαμε τις απολύσεις. Στηρίξαμε τους ευάλωτους δανειολήπτες. Δημιουργήσαμε εργαλεία ρευστότητας της πραγματικής οικονομίας με αποκορύφωμα την επιστρεπτέα προκαταβολή. Έρχονται κι άλλα. Η πρωτοφανής συνολική ένεση ρευστότητας θα ξεπεράσει τα έντεκα δισεκατομμύρια ευρώ. Μειώσαμε την προκαταβολή φόρου εισοδήματος. Καλύψαμε από τον κρατικό προϋπολογισμό τις ασφαλιστικές εισφορές. Μειώσαμε τον ΦΠΑ στις υπηρεσίες και τα προϊόντα. Νομοθετούμε τη μείωση στις ασφαλιστικές εισφορές του ιδιωτικού τομέα.</p>
          <p>Ταυτόχρονα με την υγειονομική κρίση, κυρίες και κύριοι της αντιπολίτευσης αντιμετωπίζουμε την τουρκική προκλητικότητα, τις πρωτοφανείς επεκτατικές και αναθεωρητικές διαθέσεις του κ. Ερντογάν, αποτελέσματα δικών σας πολιτικών. Κερδίσαμε με τη στάση μας το σεβασμό των εταίρων και τη στήριξη της διεθνούς κοινότητας. Εν μέσω όλων αυτών εσείς παίζετε με τους θεσμούς, με τους κοινοβουλευτικούς θεσμούς για να εξυπηρετήσετε δικά σας μικροκομματικά συμφέροντα. Καμμία σοβαρότητα.</p>
          <p>Καταθέσατε πρόταση δυσπιστίας για έναν Υπουργό που μέσα σε έναν χρόνο επεξεργάστηκε δεκατέσσερα νομοσχέδια τομές για την οικονομία. Ως κυβέρνηση τι άλλο κάναμε; Καταργήσαμε πλήρως τα capital controls. Βελτιώσαμε το πλαίσιο ρυθμίσεων οφειλών των πολιτών. Απλοποιήσαμε τις διαδικασίες με το πρόγραμμα «ΓΕΦΥΡΑ» για την προστασία της πρώτης κατοικίας. Ολοκληρώσαμε την αποπληρωμή του ακριβού μέρους των δανείων του ΔΝΤ. Ξεμπλοκάραμε εμβληματικά επενδυτικά έργα, όπως το Ελληνικό. Δρομολογήσαμε σχέδια ενίσχυσης, βιωσιμότητας των εταιρειών του δημοσίου. Υλοποιήσαμε το σχέδιο «ΗΡΑΚΛΗΣ». Θεσπίσαμε το πλαίσιο των μικρο-χρηματοδοτήσεων. Προωθήσαμε φορολογικές παρεμβάσεις με κίνητρα για την ενίσχυση της ανάπτυξης και της ανταγωνιστικότητας της χώρας.</p>
          <p>Δημιουργήσαμε μια νέα προοδευτική φορολογική κλίμακα για τα φυσικά πρόσωπα, που ξεκινάει από το 9% για τα χαμηλά εισοδήματα έως 10.000 ευρώ. Μειώσαμε τον φορολογικό συντελεστή των επιχειρήσεων και των μερισμάτων. Μειώσαμε κατά 50% τον φορολογικό συντελεστή για νεοφυείς επιχειρήσεις. Αναστείλαμε τον ΦΠΑ στην οικοδομή. Απαλλάσσουμε από την εισφορά αλληλεγγύης τα άτομα με αναπηρία. Δώσαμε επιδόματα γέννησης για την καταπολέμηση της υπογεννητικότητας. Αυξήσαμε το αφορολόγητο για κάθε τέκνο. Μειώσαμε τον ΦΠΑ στα βρεφικά είδη. Δώσαμε ισχυρά φορολογικά κίνητρα για επενδύσεις στην πράσινη οικονομία, ενέργεια και ψηφιοποίηση.</p>
          <p>Κυρίες και κύριοι συνάδελφοι, η Κυβέρνηση αυτή ολοκλήρωσε με επιτυχία τέσσερις αξιολογήσεις. Βγήκε με επιτυχία επτά φορές στις αγορές, με τους χαμηλότερους τόκους δανεισμού στην ιστορία της χώρας, ακόμα και με αρνητικά επιτόκια. Ο δείκτης του οικονομικού κλίματος της Ελλάδας έφτασε στα υψηλότερα των τελευταίων είκοσι ετών. Διπλασιάστηκε η απορρόφηση του ΕΣΠΑ. Είμαστε πλέον στην όγδοη θέση και κατέχουμε την πρώτη θέση στις ευρωπαϊκές επιχορηγήσεις.</p>
          <p>Θα μπορούσα να σας πω πάρα πολλά, αλλά η ζυγαριά, καταλαβαίνετε, γέρνει προς τα εδώ. Ήρθαν εδώ εταιρείες κολοσσοί, επένδυσαν στην Ελλάδα, επένδυσαν στην Κυβέρνηση αυτή: Η «MICROSOFT», η «PFIZER», η «SISCΟ», όλοι μας εμπιστεύονται, εδώ καταθέτουν τα χρήματά τους, εδώ τα επενδύουν. Δεν πρέπει, όμως, να ξεχνάμε και ποια ήταν η πολιτική του ΣΥΡΙΖΑ.</p>
          <p>Κυρίες και κύριοι συνάδελφοι, με τόσα «αυτογκόλ», πραγματικά η πρόταση μομφής θα πρέπει να στρέφεται εναντίον του εαυτού σας, όχι κατά του κ. Σταϊκούρα, τον οποίον τον στηρίζω και καταψηφίζω την πρόταση μομφής.</p>
        </speech>
        <speech by="georgios_lamproulis" eId="debate_2020-10-24_speech_191">
          <from>Γεώργιος Λαμπρούλης</from>
          <p>Επόμενος ομιλητής είναι ο κ. Κωνσταντίνος Μπάρκας από τον ΣΥΡΙΖΑ.</p>
        </speech>
        <speech by="konstantinos_mparkas" eId="debate_2020-10-24_speech_192">
          <from>ΚΩΝΣΤΑΝΤΙΝΟΣ ΜΠΑΡΚΑΣ</from>
          <p>Το σχέδιο της Κυβέρνησης, όπως κατατέθηκε από τον κ. Χρυσοχοΐδη, είναι περί «ανέμων και υδάτων». Και μια και ο κ. Χρυσοχοΐδης έφυγε, έχουμε την τιμή να είναι μαζί μας ο Υφυπουργός κ. Οικονόμου, για να ακούσει τις επιτυχίες της Κυβέρνησης, του Χρυσοχοΐδη και του ίδιου του εαυτού του τις τελευταίες ημέρες.</p>
          <p>Το σχέδιο, λοιπόν, του Υπουργείου Προστασίας του Πολίτη, όπως αυτό αναπτύσσεται το τελευταίο διάστημα, κύριε Οικονόμου, για τη σύλληψη των Χρυσαυγιτών έχει έναν βασικό πυλώνα: Τον εθελοντισμό. Αυτό αναπτύσσετε. Όποιος καταδικασμένος θέλει, παραδίδεται. Όποιος θέλει, «την κάνει», φεύγει, κρύβεται.</p>
          <p>Στα δεκατετράχρονα, κύριε Οικονόμου, πάτε καλά: Ξύλο, απειλές, τα ΜΑΤ, να φύγουν από τις πλατείες, να φύγουν από τα σπίτια τους, να τα εγκλωβίσετε επί τέσσερις μέρες στη ΓΑΔΑ. Για τους χρυσαυγίτες τι κάνατε;</p>
          <p>Βγαίνει ο κ. Μπαλάσκας και λέει: «Είναι στο μάτι μας οι καταδικασμένοι για εγκληματική οργάνωση, τους έχουμε. Ούτε στο ένα τρισεκατομμύριο δεν θα φύγουν».</p>
          <p>Κύριε Οικονόμου, ο κ. Παππάς πού βρίσκεται; Ξέρετε; Γνωρίζετε; Τον συλλάβατε; Εδώ και τρεις μέρες ο Παππάς είναι κάπου αλλού. Δεν ξέρετε πού είναι. Αυτό αποτελεί απόλυτη ευθύνη δική σας, του Χρυσοχοΐδη και, προφανώς, του πολιτικού σας προϊσταμένου, του κ. Μητσοτάκη.</p>
          <p>Είναι η τρίτη μέρα, αλλά και η τρίτη επιτυχία σας, κύριε Οικονόμου: Πρώτος, ο Χριστοφοράκος. Έφυγε, πήγε Γερμανία να μείνει. Δεύτερος, ο Λαγός, καταδικασμένος και αυτός, έφυγε σαν κύριος από το αεροδρόμιο «Ελευθέριος Βενιζέλος». Τρίτη μεγάλη επιτυχία της Κυβέρνησης, ο υπαρχηγός της Χρυσής Αυγής κ. Παππάς.</p>
          <p>Αυτές οι τρεις επιτυχίες έχουν ονοματεπώνυμο και λέγεται «Νέα Δημοκρατία». Αυτά έχετε πετύχει μέχρι τώρα στο Υπουργείο Προστασίας του Πολίτη.</p>
          <p>Θα φτάσω τώρα και σε έναν άλλον Υπουργό, ο οποίος είπε κάτι εξαιρετικό. Γιατί είναι καλός ο νόμος τον οποίο συζητάμε σήμερα; Γιατί –λέει- ότι όποιος χάσει το σπίτι του θα βρει μια καλή δουλειά μετά και έτσι θα καταφέρει να το πάρει πίσω. Ποιος το είπε αυτό; Ο Γεωργιάδης. Μάλιστα!</p>
          <p>Ξέρετε σε τι πεδίο συζητάμε, κυρίες και κύριοι Βουλευτές; Τη στιγμή που η ανεργία αυξάνεται, τη στιγμή που πλήθος ανθρώπων πρώην εργαζομένων βρίσκονται εκτός εργασίας, εσείς τι τους λέτε; «Με τον Πτωχευτικό Κώδικα θα χάσετε μεν το σπίτι σας, αλλά θα βρείτε μια καλή δουλειά για να το πάρετε πίσω». Πώς; Αφού η ανεργία αυξάνεται. Πού θα δουλέψουν αυτοί οι άνθρωποι; Κοροϊδεύετε τον κόσμο στα μούτρα τους.</p>
          <p>Βεβαίως, όταν δεν θέλετε να μιλήσετε για κάτι, όταν δεν θέλετε να μπείτε στην ουσία της συζήτησης, βάζετε εσείς οι Βουλευτές της Νέας Δημοκρατίας, οι οποίοι κατά τα άλλα είστε αξιόλογοι άνθρωποι, έναν άνθρωπο από το Γραφείο Τύπου της Νέας Δημοκρατίας να σας γράφει ομιλίες με copy-paste και να έρχεστε και να λέτε εδώ ακριβώς τα ίδια πράγματα.</p>
          <p>Στην ουσία του νομοσχεδίου θα μπείτε; Γιατί η κατάθεση της πρότασης μομφής δεν είναι για τον νέο οσιομάρτυρα, τον δεύτερο Μωυσή, μετά -πώς τον είπε, κύριε Οικονόμου, ο Υφυπουργός σας;- τον τρομερό και τον μοναδικό κ. Μητσοτάκη. Δεν είναι οσιομάρτυρας ο κ. Σταϊκούρας.</p>
          <p>Η συζήτηση γίνεται για τον Πτωχευτικό Κώδικα, που, προφανώς, μαζί με την βοήθεια των μέσων μαζικής ενημέρωσης που σας στηρίζουν, κρύβετε εναγωνίως το τι εμπεριέχει.</p>
          <p>Τι λέτε εσείς; Ότι «θα συγκρίνουμε δύο πολιτικές». Μα, δεν θα συγκρίνουμε δύο πολιτικές.</p>
          <p>Πρώτον, διότι έχετε αναλάβει τη διακυβέρνηση της χώρας και, άρα, θα συγκρίνουμε το τι έχετε κάνει μέχρι τώρα και, βεβαίως, θα συγκρίνουμε και το περιεχόμενο του νομοσχεδίου το οποίο συζητούσαμε το προηγούμενο διάστημα.</p>
          <p>Η πρόταση δυσπιστίας, λοιπόν, κατά του κ. Σταϊκούρα -και όχι του οσιομάρτυρα Σταϊκούρα- δεν ήταν μια επικοινωνιακή πολιτική επιλογή, αλλά μια πολιτική ουσίας.</p>
          <p>Η Κυβέρνηση έφερε έναν πτωχευτικό νόμο που καταργεί κάθε προστασία της πρώτης κατοικίας. Δεν το λέω εγώ. Ο κ. Σιμόπουλος από τη Θεσσαλονίκη, ο Βουλευτής σας, είπε ότι «ναι, καταργείται η προστασία της πρώτης κατοικίας». Και, βεβαίως, το είπαν και άλλοι, όλοι οι κοινωνικοί φορείς: Η ΓΣΕΒΕΕ, τα επιμελητήρια, η ολομέλεια των δικηγορικών συλλόγων.</p>
          <p>Όλα τα κορυφαία θεσμικά στελέχη που πέρασαν από την επιτροπή είπαν ότι καταργείτε την προστασία της πρώτης κατοικίας, την οποία δεν θέλετε να συζητήσουμε.</p>
          <p>Προφανώς, λοιπόν, για εμάς το μόνο θεσμικό όπλο που είχαμε στα χέρια μας ήταν, όχι να κρυφτείτε πίσω από μια διήμερη συζήτηση, στην οποία τα μέσα μαζικής ενημέρωσης τα οποία σας στηρίζουν δεν έκαναν καμμία αναφορά, αλλά να έρθετε εδώ στη βάσανο του πενθημέρου να συζητήσουμε για την ουσία του νομοσχεδίου. Και θα περάσετε από αυτή τη βάσανο. Δεν θα μιλάτε για άλλα πράγματα, για άσχετα πράγματα.</p>
          <p>Λέει, λοιπόν, το νομοσχέδιο διάφορα πάρα πολύ ωραία.</p>
          <p>Κύριοι Βουλευτές της Νέας Δημοκρατίας, οι οποίοι δεν ήσασταν εδώ πέρα την περίοδο 2012-2019, να σας θυμίσω ότι το υπό συζήτηση νομοσχέδιο που είχαμε πριν δύο μέρες στην Ολομέλεια της Βουλής δεν τόλμησε να το προτείνει ως νομοσχέδιο ούτε το Διεθνές Νομισματικό Ταμείο. Και βρεθήκατε εσείς, άξια παλικάρια και κόρες, φίλοι του Διεθνούς Νομισματικού Ταμείου, να φέρετε ένα νομοσχέδιο το οποίο δεν είχε φανταστεί κανείς.</p>
          <p>Τι λέτε στους ανθρώπους; Λέτε ότι «κύριοι, θα πτωχεύετε όλοι, θα γίνεται υποχρεωτική πτώχευση για όλα τα φυσικά πρόσωπα, θα χάνεται η κυριότητα της πρώτης κατοικίας». Μειώνετε με τον τρόπο αυτό στα κρυφά το ακατάσχετο στα 611 ευρώ από τα 1.200 που είναι τώρα. Θα γίνεται ο ιδιοκτήτης νοικάρης στο σπίτι του.</p>
          <p>Όλα αυτά δεν σας ενδιαφέρουν, αλλά συζητάτε για τι πράγμα; Περί «ανέμων και υδάτων».</p>
          <p>Θα επικαλεστώ ένα φοβερό έργο, το οποίο, φαντάζομαι, δεν γνωρίζετε. Λέγεται «Το μεγάλο μας τσίρκο», που μέσα σε μια αποστροφή του τραγουδιού λέει - είναι γραμμένο για εσάς, είναι γραμμένο για το νομοσχέδιο το οποίο έχετε φέρει προς ψήφιση στη Βουλή- «στολίστηκαν οι ξένοι τραπεζίτες, ξυρίστηκαν και οι Έλληνες μεσίτες». Για τι πράγμα; Για τα σπίτια του κόσμου.</p>
          <p>Η κοινωνία βλέπει μια κυβέρνηση, τη δική σας Κυβέρνηση, που βγάζει τα σπίτια τους στο σφυρί.</p>
          <p>Καλούμε, λοιπόν, την κοινωνία από αυτό εδώ το Βήμα να αντισταθεί στη δική σας πολιτική, στην πολιτική έξωσης των ανθρώπων από τα σπίτια τους, στην πολιτική και κοινωνική αναλγησία την οποία δείχνετε.</p>
          <p>Κύριε Οικονόμου, θα ξανάρθω σε εσάς. Στα δεκατετράχρονα καλά τα πάτε: Ξύλο! Στους ανθρώπους που χάνουν τα σπίτια τους καλά τα πάτε: Και εκεί ξύλο! Θα δούμε εικόνες όπως στην Ισπανία. Στον χρυσαυγίτη Παππά, όμως, τίποτα, κουβέντα. Τρίτη ημέρα τον ψάχνετε και αν θα τον βρείτε.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="eleutherios_oikonomou" eId="debate_2020-10-24_speech_193">
          <from>ΕΛΕΥΘΕΡΙΟΣ ΟΙΚΟΝΟΜΟΥ</from>
          <p>Κύριε Πρόεδρε, θα ήθελα τον λόγο.</p>
        </speech>
        <speech by="georgios_lamproulis" eId="debate_2020-10-24_speech_194">
          <from>Γεώργιος Λαμπρούλης</from>
          <p>Κύριε Οικονόμου, έχετε τον λόγο για ένα λεπτό.</p>
        </speech>
        <speech by="eleutherios_oikonomou" eId="debate_2020-10-24_speech_195">
          <from>ΕΛΕΥΘΕΡΙΟΣ ΟΙΚΟΝΟΜΟΥ</from>
          <p>Κύριε Πρόεδρε, κυρίες και κύριοι Βουλευτές, αυτή η σπέκουλα με τον Παππά και με την Χρυσή Αυγή νομίζω θα πρέπει κάποτε να τελειώσει και να δείτε και να σεβαστείτε την πραγματικότητα. Διότι οι δικογραφίες και το στήσιμο της εγκληματικής οργάνωσης για τη Χρυσή Αυγή επί των ημερών μας ξεκίνησε, επί των ημερών μας τελείωσε και στη φυλακή επί των ημερών μας οδηγούνται.</p>
        </speech>
        <speech by="konstantinos_mparkas" eId="debate_2020-10-24_speech_196">
          <from>ΚΩΝΣΤΑΝΤΙΝΟΣ ΜΠΑΡΚΑΣ</from>
          <p>Πού είναι ο Παππάς, θα μας πείτε;</p>
        </speech>
        <speech by="eleutherios_oikonomou" eId="debate_2020-10-24_speech_197">
          <from>ΕΛΕΥΘΕΡΙΟΣ ΟΙΚΟΝΟΜΟΥ</from>
          <p>Για τον κ. Παππά άλλοι δημιούργησαν το νομικό πλαίσιο που του επέτρεπε με τόση ευκολία σήμερα να είναι φυγόδικος.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="konstantinos_mparkas" eId="debate_2020-10-24_speech_198">
          <from>ΚΩΝΣΤΑΝΤΙΝΟΣ ΜΠΑΡΚΑΣ</from>
          <p>Πού είναι;</p>
        </speech>
        <speech by="georgios_lamproulis" eId="debate_2020-10-24_speech_199">
          <from>Γεώργιος Λαμπρούλης</from>
          <p>Σας παρακαλώ! Ηρεμήστε!</p>
        </speech>
        <speech by="eleutherios_oikonomou" eId="debate_2020-10-24_speech_200">
          <from>ΕΛΕΥΘΕΡΙΟΣ ΟΙΚΟΝΟΜΟΥ</from>
          <p>Να έχετε εμπιστοσύνη στην Ελληνική Αστυνομία, στην αποτελεσματικότητα της και πολύ σύντομα θα οδηγηθεί εκεί που πρέπει ο κ. Παππάς.</p>
        </speech>
        <speech by="konstantinos_mparkas" eId="debate_2020-10-24_speech_201">
          <from>ΚΩΝΣΤΑΝΤΙΝΟΣ ΜΠΑΡΚΑΣ</from>
          <p>Στα δεκατετράχρονα ξέρετε!</p>
        </speech>
        <speech by="eleutherios_oikonomou" eId="debate_2020-10-24_speech_202">
          <from>ΕΛΕΥΘΕΡΙΟΣ ΟΙΚΟΝΟΜΟΥ</from>
          <p>Σε ό,τι αφορά τον δεκατετράχρονο, σας είπε ο κ. Χρυσοχοΐδης πριν ότι με απόφαση του εισαγγελέα ανηλίκων και του ανακριτή ανηλίκων, ασκήθηκαν κακουργηματικού χαρακτήρα κατηγορίες και διετάχθη η κράτησή του. Ως προς τις συνθήκες κράτησης, πήρατε απάντηση. Όλες οι προανακριτικές πράξεις για τον ανήλικο έγιναν παρουσία της μητέρας του και παρουσία του συνηγόρου, όπως η νομική μας τάξη και ο νομικός μας πολιτισμός επιβάλλει.</p>
          <p>Για τον κ. Λαγό γνωρίζετε πάρα πολύ καλά ότι δεν υπάρχει καμμία απαγόρευση εξόδου.</p>
        </speech>
        <speech by="konstantinos_mparkas" eId="debate_2020-10-24_speech_203">
          <from>ΚΩΝΣΤΑΝΤΙΝΟΣ ΜΠΑΡΚΑΣ</from>
          <p>Τι λέτε;</p>
        </speech>
        <speech by="eleutherios_oikonomou" eId="debate_2020-10-24_speech_204">
          <from>ΕΛΕΥΘΕΡΙΟΣ ΟΙΚΟΝΟΜΟΥ</from>
          <p>Φροντίστε να πληροφορηθείτε σωστά.</p>
          <p>Για τον κ. Λαγό το μόνο που υπάρχει είναι ότι οσάκις ταξιδεύει, οφείλει να παρουσιάζεται στις υπηρεσίες του αερολιμένα και να δηλώνει τον τόπο που μεταβαίνει κι όταν έρχεται, επίσης το ίδιο, το πού θα παραμείνει. Κυκλοφορεί ελεύθερα. Δεν έχει κανένα μέτρο απαγόρευσης εξόδου και απολαμβάνει, προς το παρόν, της ασυλίας ως Ευρωβουλευτής.</p>
          <p>Σεβαστείτε κάποτε τη συνταγματική τάξη και το νομικό πλαίσιο ως προς αυτήν την κατεύθυνση και μην είστε αυτεπάγγελτα προστάτες αυτών που χρησιμοποιούν τις μολότοφ.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="georgios_lamproulis" eId="debate_2020-10-24_speech_205">
          <from>Γεώργιος Λαμπρούλης</from>
          <p>Ευχαριστούμε τον κύριο Υφυπουργό.</p>
          <p>Θα δώσουμε τον λόγο στη συνάδελφο Μαρία-Αλεξάνδρα Κεφάλα από τη Νέα Δημοκρατία. Μετά θα ακολουθήσει η κ. Λιακούλη, ο κ. Οικονόμου και μετά θα δώσουμε τον λόγο στον Υπουργό Περιβάλλοντος και Ενέργειας, τον κ. Χατζηδάκη.</p>
        </speech>
        <speech by="maria-alexandra_kefala" eId="debate_2020-10-24_speech_206">
          <from>ΜΑΡΙΑ-ΑΛΕΞΑΝΔΡΑ ΚΕΦΑΛΑ</from>
          <p>Ευχαριστώ, κύριε Πρόεδρε.</p>
          <p>Κύριοι Υπουργοί, «κανένα σπίτι στα χέρια τραπεζίτη». Αυτό ακούγαμε και ξανακούγαμε από τον ΣΥΡΙΖΑ και την ηγεσία του, κυρίες και κύριοι συνάδελφοι, με στόμφο, με θέρμη σαν να το πιστεύουν, σαν να το εννοούν. Το αποτέλεσμα; Έγιναν είκοσι έξι χιλιάδες πλειστηριασμοί σε λιγότερο από ενάμιση χρόνο διακυβέρνησής τους.</p>
          <p>Νομοθετήσατε, κυρίες και κύριοι συνάδελφοι του ΣΥΡΙΖΑ, τον Μάιο του 2017 για πρώτη φορά στην ελληνική πραγματικότητα τους ηλεκτρονικούς πλειστηριασμούς. Από τον Νοέμβριο του 2017 μέχρι και τον Ιούνιο του 2019 πραγματοποιήθηκαν είκοσι πέντε χιλιάδες εξακόσιοι εβδομήντα δύο πλειστηριασμοί.</p>
          <p>Και τώρα επικρίνετε ένα νομοσχέδιο το οποίο έχει ως σκοπό την αποφυγή της πτώχευσης του οφειλέτη, τη ρύθμιση των οφειλών του, μια δεύτερη ευκαιρία σε όλους αυτούς που θέλουν να τακτοποιήσουν τα οικονομικά τους, σε όλους αυτούς που θέλουν να γίνουν νοικοκύρηδες. Γιατί δεν σας αρέσει το νοικοκυριό. Δεν σας αρέσει η τάξη και η πρόοδος.</p>
          <p>Εσείς ήσασταν που παραλάβατε την οικονομία σε άνοδο και την παραδώσατε σε ύφεση. Εσείς ήσασταν που αυξήσατε φόρους και εισφορές. Φέρατε έναν νόμο-έκτρωμα για το ασφαλιστικό. Καθορίσατε τις ασφαλιστικές εισφορές ανάλογα με το εισόδημα του ελεύθερου επαγγελματία. Γονατίσατε τη μεσαία τάξη.</p>
          <p>Και βεβαίως, καταργήσατε την προστασία της πρώτης κατοικίας πρώτα το 2015, μετά το 2017 και οριστικά το 2019. Αφήσατε απροστάτευτη και μόνη την πρώτη κατοικία, αλλά όχι μόνο αυτή, και τους μισθούς, τις συντάξεις, τους τραπεζικούς λογαριασμούς και όλη την περιουσία των Ελλήνων. Επί κυβερνήσεως ΣΥΡΙΖΑ, πέρα από τους δεκάδες χιλιάδες πλειστηριασμούς, εκδόθηκαν και εκατομμύρια κατασχετήρια τραπεζικών λογαριασμών.</p>
          <p>Βήμα-βήμα προσπαθήσαμε να αναδομήσουμε την προβληματική κατάσταση που μας παραδώσατε. Μειώσαμε τον ΕΝΦΙΑ. Μειώσαμε τους συντελεστές στη φορολόγηση ελευθέρων επαγγελματιών, εταιρειών, μισθωτών, συνταξιούχων. Βελτιώσαμε τη ρύθμιση οφειλών προς τη φορολογική διοίκηση. Αυξήσαμε τις δόσεις της πάγιας ρύθμισης από δώδεκα σε είκοσι τέσσερις και υπό όρους από είκοσι τέσσερις μέχρι και σαράντα οκτώ.</p>
          <p>Πήραμε έγκαιρα και αποτελεσματικά μέτρα κατά των επιπτώσεων της πανδημίας του κορωνοϊού. Δώσαμε παράταση στο προηγούμενο εξαιρετικά περιορισμένο πλαίσιο για την προστασία της πρώτης κατοικίας κατά επτά μήνες και απλοποιήσαμε τις διαδικασίες για την ένταξη στο πρόγραμμα αυτό. Ενεργοποιήσαμε το πρόγραμμα «ΓΕΦΥΡΑ» για τη στήριξη δανειοληπτών που πλήττονται από τις οικονομικές επιπτώσεις του κορωνοϊού.</p>
          <p>Ενισχύσαμε την αναπτυξιακή διαδικασία της ελληνικής οικονομίας με πλαίσιο μικροχρηματοδοτήσεων, με φορολογικές παρεμβάσεις και επενδυτικά κίνητρα. Αναστείλαμε φορολογικές υποχρεώσεις. Κατοχυρώσαμε αποζημιώσεις για τις πρώτες ανάγκες των νοικοκυριών, αποζημιώσεις σε υποδομές, αποζημιώσεις σε αγρότες.</p>
          <p>Φέρνουμε στη Βουλή ένα νέο πλαίσιο αντιμετώπισης του υψηλού ιδιωτικού χρέους με στόχο τη ρύθμιση οφειλών και την παροχή δεύτερης ευκαιρίας.</p>
          <p>Εσείς τι κάνετε, κύριοι συνάδελφοι του ΣΥΡΙΖΑ; Κάνετε μια άκαιρη και άστοχη πρόταση δυσπιστίας, σε μια στιγμή που δίνουμε πολύπλευρη μάχη, κατά της πανδημίας του κορωνοϊού και των επιπτώσεών της και κατά της τουρκικής προκλητικότητας. Δεν έχετε την αναγκαία κοινωνική και πολιτική ευθύνη να σταθμίζετε τις καταστάσεις. Δεν μπορείτε ως πολιτική παράταξη να αξιολογήσετε ποιο είναι το καλύτερο και πιο ωφέλιμο για την πατρίδα μας την εκάστοτε χρονική στιγμή.</p>
          <p>Η ελληνική κοινωνία που μας παρακολουθεί, όμως, γνωρίζει την αλήθεια. Γνωρίζει ότι ο ΣΥΡΙΖΑ κατήργησε οριζόντια την προστασία της πρώτης κατοικίας τον Φεβρουάριο του 2019. Αυτή ήταν η δήθεν προστασία που προσέφερε.</p>
          <p>Εμείς, επί υπουργίας Χρήστου Σταϊκούρα και πρωθυπουργίας Κυριάκου Μητσοτάκη, θεσμοθετούμε την προστασία της πρώτης κατοικίας πλέον ως μια πάγια πολιτική κοινωνικής προστασίας των ευάλωτων νοικοκυριών, ως ένα μόνιμο πρόγραμμα, χωρίς διάρκεια ή προθεσμία λήξης. Παρέχουμε συνολική λύση στο πρόβλημα της υπερχρέωσης των νοικοκυριών με έναν εξωδικαστικό μηχανισμό, με αποπληρωμή σε έως διακόσιες σαράντα δόσεις για χρέη προς τράπεζες, διαχειριστές δανείων και δημόσιο.</p>
          <p>Τον αποκαλείτε «πτωχευτικό νόμο» δίνοντας έμφαση στην πτώχευση των οφειλετών, με στόχο να παραπλανήσετε, να αλλοιώσετε τον σκοπό του. Ο σκοπός του νόμου είναι ο αντίθετος. Είναι η αποφυγή της πτώχευσης. Σήμερα, εάν κάποιος οφειλέτης δεν πληρώνει τα χρέη του, τότε οι πιστωτές του προβαίνουν σε κατασχέσεις και πλειστηριασμό. Αυτό είναι το πλαίσιο προστασίας πρώτης κατοικίας που κληροδότησε ο ΣΥΡΙΖΑ. Και μόλις του πάρουν ολόκληρη την περιουσία και την πρώτη κατοικία του, αφού δεν υπάρχει προστασία της, τότε ο πολίτης συνεχίζει να χρωστάει.</p>
          <p>Με το υπό συζήτηση σχέδιο νόμου, λοιπόν, παρέχουμε μια πραγματική δεύτερη ευκαιρία στον οφειλέτη ώστε αυτός να κάνει ένα νέο ξεκίνημα, χωρίς χρέη, με σκοπό αυτός να ξεχρεώσει, να αναβιώσει, να διασώσει το σπίτι του, να ξανασταθεί οικονομικά στα πόδια του.</p>
          <p>Κυρίες και κύριοι συνάδελφοι, επί υπουργίας Χρήστου Σταϊκούρα πάρθηκαν έγκαιρα και αποτελεσματικά μέτρα ενίσχυσης όλων των πληγέντων κλάδων για την πανδημία. Επί υπουργίας Σταϊκούρα λήφθηκαν μέτρα για την αποζημίωση νοικοκυριών και επιχειρήσεων που επλήγησαν από ακραία καιρικά φαινόμενα. Επί υπουργίας Σταϊκούρα μειώθηκε ο ΦΠΑ, μειώθηκαν οι φορολογικοί συντελεστές εισοδήματος, μειώθηκε φόρος στις εταιρείες. Εσείς αυξάνατε φόρους, εμείς μειώνουμε φόρους.</p>
          <p>Επί υπουργίας Σταϊκούρα θεσπίστηκαν επενδυτικά κίνητρα. Επί υπουργίας Σταϊκούρα κατοχυρώθηκε το νέο πλαίσιο προστασίας της πρώτης κατοικίας, αυτό που εσείς καταργήσατε, κυρίες και κύριοι συνάδελφοι του ΣΥΡΙΖΑ. Ο ΣΥΡΙΖΑ κυβέρνησε, ο λαός έκρινε.</p>
          <p>Αναφορικά, λοιπόν, με τη σημερινή κίνηση απελπισίας, αναφορικά με αυτή την πράξη απύθμενης ανευθυνότητας, επιβεβαιώνεται για μια ακόμη φορά ότι βρίσκεστε εκτός πολιτικής πραγματικότητας. Ακούστε το για να το εμπεδώσετε καλά. Η Κυβέρνηση είναι δυνατή, η κοινοβουλευτική μας ομάδα ενωμένη. Οι πολίτες εμπιστεύονται τον Κυριάκο Μητσοτάκη. Κι εσείς γρήγορα κατευθύνεστε εκεί που ανήκετε, στο 3%.</p>
          <p>Δηλώνω την εμπιστοσύνη μου στο πρόσωπο του Υπουργού Οικονομικών Χρήστου Σταϊκούρα και καταψηφίζω την πρόταση δυσπιστίας.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="georgios_lamproulis" eId="debate_2020-10-24_speech_207">
          <from>Γεώργιος Λαμπρούλης</from>
          <p>Ευχαριστούμε την κ. Κεφάλα και για την οικονομία στον χρόνο.</p>
          <p>Πριν ανέλθει στο Βήμα η επόμενη ομιλήτρια, η οποία είναι η κ. Λιακούλη Ευαγγελία, θα ήθελα να συνεννοηθούμε για κάτι, απευθυνόμενος στο Σώμα. Γνωρίζετε πολύ καλά τον αριθμό των εγγεγραμμένων ομιλητών. Πιθανολογούμε ότι έως αύριο το μεσημέρι - νωρίς το απόγευμά δεν θα προλάβουν να μιλήσουν οι εκατόν πενήντα περίπου συνάδελφοι.</p>
          <p>Προκειμένου να δώσουμε τη δυνατότητα να μιλήσουν όσο το δυνατόν περισσότεροι, θα πρότεινα από τον όγδοο, ολοκληρώνοντας δηλαδή τον έβδομο κύκλο, να μειώσουμε τον χρόνο κατά ένα λεπτό, στα έξι, με προοπτική τα επτά και παράλληλα, να μειωθεί κατά ένα λεπτό και ο χρόνος των Υπουργών, των Κοινοβουλευτικών Εκπροσώπων κ.λπ..</p>
          <p>Συμφωνεί το Σώμα;</p>
        </speech>
        <speech by="bouleutis/es" eId="debate_2020-10-24_speech_208">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="georgios_lamproulis" eId="debate_2020-10-24_speech_209">
          <from>Γεώργιος Λαμπρούλης</from>
          <p>Νομίζω συμφωνείτε.</p>
        </speech>
        <speech by="basileios_kegkeroglou" eId="debate_2020-10-24_speech_210">
          <from>ΒΑΣΙΛΕΙΟΣ ΚΕΓΚΕΡΟΓΛΟΥ</from>
          <p>Δεν συμφωνούμε, κύριε Πρόεδρε.</p>
        </speech>
        <speech by="georgios_lamproulis" eId="debate_2020-10-24_speech_211">
          <from>Γεώργιος Λαμπρούλης</from>
          <p>Εντάξει, καταγράφεται η διαφωνία του ΚΙΝΑΛ, κύριε Κεγκέρογλου.</p>
          <p>Ελάτε, κυρία Λιακούλη, έχετε τον λόγο.</p>
        </speech>
        <speech by="euaggelia_liakouli" eId="debate_2020-10-24_speech_212">
          <from>ΕΥΑΓΓΕΛΙΑ ΛΙΑΚΟΥΛΗ</from>
          <p>Κύριε Πρόεδρε, κυρίες και κύριοι Βουλευτές, τελικά αυτή η ζωή είναι γεμάτη εκπλήξεις.</p>
          <p>Μια τόσο βολική πρόταση δυσπιστίας από την Αξιωματική Αντιπολίτευση σε κομβικό μέλος της Κυβέρνησης ποιος θα την περίμενε; Ένα κανονικό δώρο, μια πρόταση δυσπιστίας μόνο στο πρόσωπο του τσάρου της οικονομίας μας, του Υπουργού Οικονομικών, του κ. Σταϊκούρα.</p>
          <p>Τι τέλειος συγχρονισμός! Ωφελούμενη της διαδικασίας και η Κυβέρνηση, ωφελούμενη και η Αξιωματική Αντιπολίτευση. Ένα παιχνίδι ισόπαλο με τους μισούς να λένε: «Είδες πάσα που έριξα;» και τους άλλους μισούς να λένε: «Είδες τι κατάφερα και έπιασα;».</p>
          <p>Παρά το ισόπαλο ματς όμως, αγαπητοί μου, υπάρχουν σοβαροί τραυματισμοί και η κερκίδα δεν αντέχει πια να σας βλέπει ως ανιαρούς και αδιάφορους. Τραυματίας ολόκληρο το πολιτικό σύστημα, ο κοινοβουλευτισμός, αλλά και οι πολίτες. Το φίδι που δαγκώνει την ουρά του, ο κύκλος που τετραγωνίζεται ή κατά το λαϊκό μια τρύπα στο νερό, είναι κατάλληλοι τίτλοι για αυτήν την πρόταση δυσπιστίας, παιχνιδάκι στα χέρια των δύο μονομάχων της εξουσίας.</p>
          <p>Οι πολίτες, βέβαια, κάθε άλλο παρά εύπιστοι είναι σ’ αυτό. Θα έλεγα το αντίθετο, μάλλον υποψιασμένοι είναι πια. Ποιον, αλήθεια, νομίζετε ότι πείθετε για τις αγαθές προθέσεις σας, κύριοι της Αξιωματικής Αντιπολίτευσης;</p>
          <p>Ένας μικρονοϊκός πολιτικάντικος τακτικισμός είναι η κατάθεση της πρότασης δυσπιστίας από τον ΣΥΡΙΖΑ τη στιγμή που μέμφεστε μόνο τον κύριο Υπουργό. Ακούω ήδη εγώ, δεν ξέρω αν ακούτε εσείς, το βαθύ αναστεναγμό ανακούφισης από την πλευρά της Νέας Δημοκρατίας, από τα έδρανα των Βουλευτών της, που τους βλέπω μια χαρά συσπειρωμένους, ενωμένους μετά ακριβώς από τη δική σας πρόταση, την οποία υποβάλλατε μόνο στο πρόσωπο του κυρίου Υπουργού, λες και είναι αυτός ο μόνος υπεύθυνος για την συνολική καταστρεπτική πολιτική της Κυβέρνησης της Νέας Δημοκρατίας.</p>
          <p>Καταλήξατε τελικά μια εξαιρετικής σπουδαιότητας κοινοβουλευτική διαδικασία να την σκοτώσετε από κοινού και εκ προμελέτης με θύτη νούμερο ένα τον ΣΥΡΙΖΑ που προκάλεσε την τριήμερη αυτή κοινοβουλευτική διαδικασία, ανερμάτιστος, χωρίς καμμία συνοχή, χωρίς κανένα ολοκληρωμένο σχέδιο, χωρίς καμμία ολοκληρωμένη κυβερνητική αντιπρόταση.</p>
          <p>Τι λέτε εσείς; Δεν σας ακούμε καθαρά να μιλάτε για τον Πτωχευτικό Κώδικα, συμπαρασύροντας όλα τα προηγούμενα, τα οποία έχετε και βάζοντας στην πρώτη γραμμή πρώην πρωτοκλασάτους που σήμερα ξεπέφτουν, συμπαρασύροντας ολόκληρη σειρά παλιών στελεχών, των παλιών θεωρητικών στελεχών, που εγώ σέβομαι πάρα πολύ οφείλω να ομολογήσω και από αυτό το Βήμα και βάζοντας βεβαίως και στη μάχη πρώην πρωτοκλασάτα στελέχη του ΠΑΣΟΚ που σήμερα παρουσιάζονται βασιλικότεροι του βασιλέως, αυτούς που κυρίως προέταξε σήμερα ο ΣΥΡΙΖΑ ως ταιριαστό ζεύγος γενίτσαροι εναντίον τσάρου, της συνιστώσας των πρώην στελεχών της ανανεωτικής Αριστεράς, των ενσωματωμένων light ακροδεξιών των ΑΝΕΛ -απ’ όλα έχει ο μπαξές- και δημιουργώντας μάλιστα τελευταία και κάποιες συνιστώσες κεντροδεξιοαριστερές -είναι και στον τόπο μου- που γελάει και ο κάθε πικραμένος και νομίζω και ο ίδιος ο κ. Πικραμένος αυτοπροσώπως.  O tempora, o mores, θα έλεγε και ο ποιητής και ο ιστορικός, αλλά και ο κάθε προσεκτικός στις λεπτομέρειες.</p>
          <p>Ο ΣΥΡΙΖΑ, λοιπόν, που μονίμως ασθμαίνει σε όλες τις δημοσκοπήσεις τελευταία δεν κάνει τίποτα άλλο από το να απαλλάσσει τον κ. Μητσοτάκη και την Κυβέρνησή του από τους χειρισμούς όλων των φλεγόντων θεμάτων για την εθνική μας υπόσταση, την οικονομία, την κοινωνία, τη διαχείριση της πανδημίας και την εξωτερική πολιτική.</p>
          <p>Και βεβαίως εάν εμένα με αμφισβητείτε, γιατί είμαι μια Βουλευτής του Κινήματος Αλλαγής, τι έχετε να πείτε για τον σύντροφό σας; Εξ αριστερών επελαύνει και μάλιστα με δικαίωμα ο σύντροφος σας για να σας θυμίσει το περιλάλητο και κλασσικό «τις ομιλεί;», αλλά και το λαϊκό «για δες ποιος μιλάει; Εσύ.».</p>
          <p>Υπότιτλος: Τώρα θυμήθηκες Αλέξη τους πλειστηριασμούς; Τώρα που βρέθηκες στην Αντιπολίτευση; Όταν ήσουν εσύ κυβέρνηση στέναζαν κάθε Τετάρτη τα ειρηνοδικεία, που δεν σε συνέφερε, γιατί κόσμος πολύς μαζεύονταν απ’ έξω. Τα πήρες τα ειρηνοδικεία και τα πήγες τελικά στα συμβολαιογραφεία. Και τότε έφτιαξες εκείνο το περιβόητο τμήμα προστασίας του κράτους και του δημοκρατικού πολιτεύματος -επί ΣΥΡΙΖΑ, παρακαλώ, έγινε το τμήμα αυτό- και μετέτρεψες μάλιστα και σε ιδιώνυμο αδίκημα τον αγώνα για την προστασία της πρώτης κατοικίας, που μόνο το ΠΑΣΟΚ προστάτευσε στην ιστορία της Μεταπολίτευσης. Καταπέλτης ο σύντροφος σας, λοιπόν, δεν σας αφήνει να σκεπάσετε στην άμμο αυτά που θέλετε να ξεχάσετε.</p>
          <p>Και πάμε και στο θύτη νούμερο δύο στην Κυβέρνηση της Νέας Δημοκρατίας. Ούτε λίγο ούτε πολύ σύμπασα αυτές τις μέρες, περήφανη στο φρόνημα, με στεντόρεια φωνή έρχεστε εδώ να υποστηρίξετε έναν Υπουργό, που δεν έκανε ο άνθρωπος τίποτε άλλο πραγματικά από το αυτονόητο, το αυτονόητο για μια δεξιά κυβέρνηση, το θέλημα των πραγματικών κυβερνώντων, δηλαδή των τραπεζών. Γενηθήτω το θέλημα σου, είπε ο κ. Σταϊκούρας στις τράπεζες. Αυτό λοιπόν για το οποίο ετάχθη, αυτό και έκανε ο άνθρωπος.</p>
          <p>Αυτό ακριβώς είναι το πρόβλημα; Έτσι ακριβώς τονίζουμε την ευθύνη τη συλλογική της Κυβέρνησης σε όλα τα επίπεδα, που ολισθαίνει από στραβοπάτημα σε στραβοπάτημα; Σε ποια έργα και ημέρες να αναφερθώ; Στο «Σκοιλ Ελικικου» και «Μέτζη του νεόκτη» αλαμπουρνέζικα των προγραμμάτων του ΚΕΚ που γίναμε πλέον διεθνείς στο διαδίκτυο με όλα αυτά τα οποία κάνατε. Με τα λεφτά των Ελλήνων φορολογουμένων θέλατε να φτιάξετε εσείς ένα τρελό πάρτι την ίδια ώρα που το πλήρωσαν το μάρμαρο και τα άλλα τα μικρά, τα επαρχιακά, τα δικά μας τα ΚΕΚ, γιατί μαζί με το ξερό κάηκε και το χλωρό, οι φουκαράδες της βιοπάλης δηλαδή.</p>
          <p>Στο ξεστήσιμο και ξαναστήσιμο και ξαναχτίσιμο της μεταναστευτικής πολιτικής και της αρμόδιας υπηρεσίας με μετακλητούς σπάσατε την μπάνκα, ξεπεράσετε και τον ΣΥΡΙΖΑ. Κανένα απολύτως χρονικό περιθώριο, βραχνάς για τους πολίτες όλα αυτά. Κατά παρέκκλιση τροπολογίες 12 άρθρων με κάθε έννοια καλής νομοθέτησης να πάει περίπατο. Πρωτοφανές μέσα στην κρίση δυστυχώς αυτός ο τρόπος με τον οποίο συμπεριφέρεστε.</p>
          <p>Στα εθνικά μας θέματα το τουρκικό ωκεανογραφικό «Ορούτς Ρέις» τείνει να γίνει φεριμπότ και να κάνει τοπικό δρομολόγιο στα νησιά της ελληνικής άγονης γραμμής, πέρα - δώθε, μέσα - έξω ανενόχλητο τελείως από όλους. Δεν σας νοιάζει καθόλου, ούτε το Κίνημα Αλλαγής που φωνάζει συνέχεια: «Ελάτε να καθίσουμε στο τραπέζι, εθνική συνεννόηση και συμβούλιο πολιτικών αρχηγών».</p>
          <p>Δυστυχώς, το αγαπημένο σας επιτραπέζιο να μου το θυμηθείτε ότι θα γίνει χριστουγεννιάτικο παιχνίδι, θα ξεπεράσει σε πωλήσεις και την «Monopoly» θα είναι σίγουρα το «εδώ παπάς, εκεί παπάς, πού είναι ο πάπας;». Ένα τέτοιο φιάσκο δεν μπορεί να το σηκώσει κανένας ούτε και εσείς μαζί που διακριτικώς παρακολουθούσατε όλους εκείνους τους ανθρώπους όλες αυτές τις μέρες.</p>
          <p>Λοιπόν, τα πράγματα είναι πολύ απλά. Η δημόσια κατακραυγή που υπάρχει αυτήν τη στιγμή για τις κυβερνητικές πολιτικές έχει ένα μαντήλι, ένα μανδύα, έχει την πανδημία που σπέρνει τον φόβο σε όλους μας στον κόσμο, γιατί έχει να κάνει στη διαπραγμάτευση με την ανθρώπινη ζωή. Όταν αυτό φύγει με το καλό και όλοι θα χαιρετίσουμε, λοιπόν, τη φυγή του τότε να δείτε πως και το τελευταίο φύλλο συκής θα πέσει και κανένας δεν θα μπορεί να καλύψει αυτά που δεν καλύπτονται.</p>
          <p>Τις τελευταίες μέρες, δυστυχώς, βλέπουμε πάρα πολλά να φέρνετε νομοθετικά. Εγώ προσωπικά στον τομέα της δημόσιας διοίκησης και αυτοδιοίκησης βλέπω μια ρακένδυτη αυτοδιοίκηση να περιφέρεται γλύφοντας τις πληγές της και δυστυχώς γι’ αυτό εσείς θα λογοδοτήσετε.</p>
          <p>Αποδεικνύεται ότι δυστυχώς δεν αγαπάτε τον λαό μας, δεν συμμερίζεστε τους ανθρώπους μας. Για εσάς δυστυχώς οι άνθρωποι είναι μόνο αριθμοί του συστήματος. Αλλιώς, κύριε Πρωθυπουργέ -και από αυτό το Βήμα απευθύνομαι σε εσάς- δεν θα αφήνατε στο δρόμο τις σφαγιασθείσες από τον νόμο Κατρούγκαλο γυναίκες, οι οποίες εκδιώχθηκαν με τους νόμους σας.</p>
          <p>Αν νοιαζόσασταν δεν θα αφήνατε να μαραζώνει τον περιφερειακό Τύπο που κάνουν έκκληση και σήμερα και χθες, γιατί τους παίρνετε 2% πάνω από τις εισφορές. Αν νοιαζόσασταν δεν θα αφήνατε -και τελειώνω με αυτή τη φράση- αφού κάνατε μια επίσκεψη «πανηγύρι» με τα ελικόπτερα, κύριε Πρωθυπουργέ και κύριοι Υπουργοί, τις δικές μας πληγείσες περιοχές από τον «Ιανό». Μας αφήσατε μόνους μέσα στον βούρκο, μέσα στη λάσπη να παλεύουμε.</p>
          <p>Έχουμε πρόγραμμα και έχουμε πρόταση. Είμαστε διαφορετικοί και δεν είμαστε ίδιοι. Δείχνουμε το φεγγάρι, κοιτάτε το δάχτυλο. Εμείς μετριόμαστε στα ίσια απέναντί σας.</p>
        </speech>
        <scene>(Χειροκροτήματα από την πτέρυγα του Κινήματος Αλλαγής)</scene>
        <speech by="georgios_lamproulis" eId="debate_2020-10-24_speech_213">
          <from>Γεώργιος Λαμπρούλης</from>
          <p>Επόμενος ομιλητής είναι ο κ. Οικονόμου Ιωάννης από τη Νέα Δημοκρατία.</p>
          <p>Ορίστε, κύριε συνάδελφε, έχετε τον λόγο.</p>
        </speech>
        <speech by="ioannis_oikonomou" eId="debate_2020-10-24_speech_214">
          <from>ΙΩΑΝΝΗΣ ΟΙΚΟΝΟΜΟΥ</from>
          <p>Κυρίες και κύριοι συνάδελφοι, η Ελλάδα σήμερα βρίσκεται σε ένα πολύ κρίσιμο σταυροδρόμι. Είμαστε αντιμέτωποι με πολλές και μεγάλες προκλήσεις από αυτές που οι χώρες δίνουν ραντεβού κάθε σαράντα με πενήντα χρόνια.</p>
          <p>Αυτήν τη στιγμή επέλεξε ο ΣΥΡΙΖΑ, προσποιούμενος ότι αγωνιά για την προστασία της πρώτης κατοικίας, να καταθέσει πρόταση μομφής στον Υπουργό Οικονομικών. Η υποκρισία είναι τόσο προφανής που βγάζει μάτι.</p>
          <p>Δεν χρειάζονται ούτε αποδείξεις ούτε επιχειρήματα από τη δική μας πλευρά, αρκούν η πολιτική και οι νόμοι σας, τότε που καταργούσατε την προστασία της πρώτης κατοικίας, τότε που θεσπίσατε τους ηλεκτρονικούς πλειστηριασμούς, τότε που παρακολουθούσατε από τα υπουργικά σας γραφεία είκοσι πέντε χιλιάδες και πλέον πλειστηριασμούς να γίνονται, τότε που νομοθετήσατε την αυτεπάγγελτη δίωξη και την αυτόφωρη διαδικασία για όσους εμπόδιζαν τους πλειστηριασμούς, τότε που αφήνατε δέσμιους της χρεοκοπίας για μια ζωή ή μάλλον για παραπάνω από μια ζωή μιας και τα χρέη ακολουθούσαν και τις επόμενες γενιές αν η ρευστοποίηση της περιουσίας δεν αρκούσε τους ανθρώπους που χρωστούσαν.</p>
          <p>Με αυτό το δεδομένο, δεδομένο που ξέρουν πλέον και οι πέτρες σε αυτή τη χώρα, πραγματικά ένας Θεός ξέρει ποια απελπισία σάς οδήγησε στο να κάνετε αυτή την αδιέξοδη και καταδικασμένη εκ των προτέρων σε αποτυχία επιλογή. Εικασίες, φυσικά, μπορεί να γίνουν αρκετές. Μάλιστα, αν δει κανείς και τη σημερινή σας εικόνα - παρακολουθώ τη συνεδρίαση από το ξεκίνημα-, καταλαβαίνει ότι μπορούν να γίνουν πολύ περισσότερες.</p>
          <p>Κυρίες και κύριοι συνάδελφοι του ΣΥΡΙΖΑ, έχετε ογδόντα έξι Βουλευτές και κατά τη διάρκεια της σημερινής συζήτησης δεν ήσασταν στην καλύτερη περίπτωση πάνω από δέκα! Είναι αυτή εικόνα Κοινοβουλευτικής Ομάδας που θέλει να στριμώξει την Κυβέρνηση, να αναδείξει ζητήματα, να αποκαλύψει τη σκιά της;</p>
          <p>Όμως, αντί να ασχολούμαστε με τις εικασίες, νομίζω ότι είναι πολύ πιο χρήσιμο να αξιοποιήσουμε τη δυνατότητα της πρότασης μορφής, για να αναδείξουμε με όρους πολιτικούς, αξιακούς και κοινωνικούς τις μεγάλες διαφορές που έχουμε στη συμπεριφορά και στην πολιτική αντίληψη.</p>
          <p>Κυρίες και κύριοι συνάδελφοι του ΣΥΡΙΖΑ, διαφέρουμε διότι βλέπουμε την Ελλάδα αλλιώς. Ίσως αυτό το «αλλιώς» είναι αυτό που χαρακτηρίζει τη διακυβέρνηση της Νέας Δημοκρατίας, αυτό το «αλλιώς» είναι αυτό που χαρακτηρίζει τον Πρωθυπουργό Κυριάκο Μητσοτάκη.</p>
          <p>Στα εθνικά μας θέματα με σχέδιο και σωφροσύνη αντιμετωπίζουμε όλες τις προκλήσεις. Την ίδια στιγμή που με την οριοθέτηση των θαλάσσιων ζωνών με την Αίγυπτο και την Ιταλία μεγαλώνουμε την Ελλάδα, δεν επιτρέπουμε στην Τουρκία να μας εγκλωβίσει σε αδιέξοδα και επώδυνα εθνικά διλήμματα. Και τα αποτελέσματα αυτά οφείλονται σε μια πολύπλευρη προετοιμασία και όχι σε αυτοσχεδιασμούς της στιγμής ή το χειρότερο σε μια εργαλειοποίηση της τουρκικής προκλητικότητας για εσωτερική αντιπαράθεση.</p>
          <p>Οι τρεις εξουσίες του κράτους είναι και πάλι διακριτές, με αποτέλεσμα η εμπιστοσύνη στους θεσμούς να επιτρέπει αντί για ανεύθυνα συνθήματα, η Κυβέρνησή μας να προχωρά με ένα καλά μελετημένο προγραμματισμό. Αντί για τη θολούρα μιας συνολικής ανατροπής, κάνουμε επιμέρους ουσιαστικές και ρεαλιστικές μεταρρυθμίσεις. Αντί για την πόλωση, ακολουθούμε τον δρόμο της πολιτικής μετριοπάθειας. Διαμορφώνουμε μια εθνική αναπτυξιακή στρατηγική λαμβάνοντας υπ’ όψιν το σημείο εκκίνησης, τις μακροοικονομικές και χρηματοπιστωτικές συνθήκες, τις διαρθρωτικές αδυναμίες, τις θεσμικές ελλείψεις, αλλά και τα πλεονεκτήματα της χώρας. Με όρους μέλλοντος ανοικοδομούμε το κράτος, γιατί, κυρίες και κύριοι συνάδελφοι, για εμάς το κράτος δεν είναι μαγαζί. Το κράτος είναι ο εγγυητής της ζωής και της ασφάλειάς μας, είναι ο εγγυητής της προσωπικής και κοινωνικής μας ασφάλειας, αλλά και της εθνικής κυριαρχίας. Και γι’ αυτόν ακριβώς τον σκοπό αξιοποιούμε τους καλύτερους στην εμπλοκή της λειτουργίας του κράτους. Αναδιατάσσουμε τη δημόσια διοίκηση, προχωρούμε στον ψηφιακό μετασχηματισμό της και εγκαθιδρύουμε ένα νέου τύπου βιώσιμο κοινωνικό κράτος.</p>
          <p>Η χώρα γίνεται ενεργός παίκτης σε ζωτικούς τομείς της ενέργειας, της τεχνολογίας, της πληροφορικής και των τηλεπικοινωνιών. Αντί για κρατική στήριξη σε μεγάλους και φτασμένους επιχειρηματίες, όπως ψευδώς ισχυρίζεστε, εμείς επενδύουμε λεφτά για να δημιουργήσουμε οικοσυστήματα και επενδυτικά εργαλεία που θα προάγουν την καινοτομία και θα δώσουν κίνητρα για νέες ιδέες, δουλειές και καριέρες σε νέα και ανήσυχα πνεύματα.</p>
          <p>Με αυτή την πολιτική, κυρίες και κύριοι συνάδελφοι, σε πείσμα της κάθε αναποδιάς, θα καταφέρουμε να μη βαθύνουν ξανά οι κοινωνικές ανισότητες, θα καταφέρουμε να αποτρέψουμε τη διεύρυνση της φτώχειας και του κοινωνικού αποκλεισμού, φαινομένων που ώθησαν στο παρελθόν απελπισμένα και αγανακτισμένα λαϊκά στρώματα σε τυχοδιωκτικές και αλλοπρόσαλλες αγκαλιές, και στις δικές σας και άλλων.</p>
          <p>Θεμέλιο αξιακό αυτής της προσπάθειας, κυρίες και κύριοι συνάδελφοι, είναι ο σεβασμός της νοημοσύνης και της μνήμης των πολιτών. Με απλά λόγια, δηλαδή, δεν αισθανόμαστε ότι μιλάμε σε ολιγόμυαλους ή σε χρυσόψαρα. Γι’ αυτό και η χώρα, γι΄ αυτό και η κοινωνία έχει αποκτήσει ξανά μια αίσθηση ηγεσίας.</p>
          <p>Αντίθετα, εσείς, εσείς στον ΣΥΡΙΖΑ, δεν έχετε καμμία αίσθηση για τις απαιτήσεις και τις προτεραιότητες, για τις απαιτήσεις των πολιτών από την πολιτική. Και το χειρότερο, δείχνετε να μην έχετε καμμία αίσθηση για τα διακυβεύματα της περιόδου που διανύουμε. Γι’ αυτό άλλωστε και έχετε απόλυτη αδυναμία όχι να καταναλώσετε, αλλά να παρακολουθήσετε τον λόγο πολιτικής που παράγει η Κυβέρνηση. Γι’ αυτό και κάνετε αυτό που ξέρετε πάρα πολύ καλά, σερβίρετε θυμό, ευκολοχώνευτες θεωρίες και δηλητηριώδεις προσωπικές επιθέσεις σε όποιον διαφωνεί μαζί σας.</p>
          <p>Και ενώ είστε όμηροι αυτών των χαρακτηριστικών και χωρίς εναλλακτικές, δεν σας μένει τίποτα διαφορετικό από το να καταφεύγετε σε αυτές τις αδιέξοδες επιλογές, όπως είναι η πρόταση δυσπιστίας, μια πρόταση δυσπιστίας που καταψηφίζουμε όχι μόνο γιατί στερείται κάθε πολιτικής σοβαρότητας, αλλά γιατί, όπως είπα και στο ξεκίνημα, διαφέρουμε, γιατί εμείς βλέπουμε την Ελλάδα αλλιώς.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="georgios_lamproulis" eId="debate_2020-10-24_speech_215">
          <from>Γεώργιος Λαμπρούλης</from>
          <p>Ευχαριστούμε πολύ τον συνάδελφο και για τη συνέπεια στον χρόνο.</p>
          <p>Τον λόγο έχει τώρα ο Υπουργός Περιβάλλοντος και Ενέργειας κ. Χατζηδάκης.</p>
          <p>Ορίστε, κύριε Υπουργέ, έχετε τον λόγο.</p>
        </speech>
        <speech by="konstantinos_xatzidakis" eId="debate_2020-10-24_speech_216">
          <from>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, είναι πραγματικά η πιο παράξενη πρόταση μομφής που έχω παρακολουθήσει όσα χρόνια παρακολουθώ τα πολιτικά πράγματα τόσο στην Ελλάδα όσο και στο εξωτερικό. Δεν είναι μόνο διότι την ώρα που όλη η Ελλάδα ασχολείται με τον κορωνοϊό και τις συνέπειές του από τη μια μεριά και με τις προκλήσεις της Τουρκίας από την άλλη, η πρόταση μομφής είναι για άλλο θέμα, δεν είναι μόνο γιατί δεν αφορά ένα υποτιθέμενο σκάνδαλο, όπως πολλές φορές αφορούν τέτοιου είδους προτάσεις σε όλες τις χώρες, δεν είναι μόνο διότι δεν αφορά καν μια εξωθεσμική πολιτική συμπεριφορά ενός Υπουργού, αλλά είναι διότι αφορά ένα νομοσχέδιο το οποίο ο Υπουργός είχε κάθε δικαίωμα να καταθέσει, ακόμα δε περισσότερο ένα νομοσχέδιο το οποίο είναι σε απόλυτη αρμονία με το προεκλογικό πρόγραμμα της Νέας Δημοκρατίας. Αυτά είχαμε πει προεκλογικά και αυτά κάνουμε με το νομοσχέδιο το οποίο καταθέτει ο κ. Σταϊκούρας και για το οποίο δέχεται πρόταση μομφής από τον ΣΥΡΙΖΑ.</p>
          <p>Θα μπορούσε, δηλαδή, να πει κανείς ότι σε κάποιον βαθμό αυτή η πρόταση μομφής είναι εναντίον του ελληνικού λαού που ψήφισε τη Νέα Δημοκρατία πριν τις εκλογές. Εκεί οδηγούν τα πολιτικά αδιέξοδα του ΣΥΡΙΖΑ και η ανάγκη του να ακουστεί, καθώς έχει μείνει πίσω στις δημοσκοπήσεις, με τον λάθος τρόπο, κάνοντας δηλαδή μία άγαρμπη και άστοχη αντιπολίτευση.</p>
          <p>Και ποιος τα κάνει όλα αυτά; Ο ΣΥΡΙΖΑ που για το συγκεκριμένο θέμα θυμίζει τον δολοφόνο ο οποίος επιστρέφει στο τόπο του εγκλήματος. Θέλω να πω ότι ο ΣΥΡΙΖΑ κάνει πρόταση μομφής στον κ. Σταϊκούρα, διότι προβλέπει με το νομοσχέδιο του Υπουργείου Οικονομικών μια αντιμετώπιση του ζητήματος των κόκκινων δανείων με τον εξωδικαστικό μηχανισμό, με αποπληρωμή έως και διακόσιες σαράντα μηνιαίες δόσεις. Επίσης, ο ΣΥΡΙΖΑ κάνει πρόταση μομφής στον κ. Σταϊκούρα, διότι με αυτό το νομοσχέδιο δίνεται η δυνατότητα για δεύτερη ευκαιρία μέσω πτώχευσης, στην περίπτωση δηλαδή που δεν καταφέρει ο οφειλέτης να εξοφλήσει, και απαλλαγής του από τις οφειλές, ώστε να κάνει μια νέα αρχή.</p>
          <p>Ο ΣΥΡΙΖΑ, λοιπόν, που κάνει πρόταση μομφής στον κ. Σταϊκούρα γι’ αυτά τα τόσο επιβλαβή -δεν ξέρω πώς φαίνονται στον ΣΥΡΙΖΑ-, την ίδια στιγμή είναι το κόμμα που το 2014 μιλούσε, όπως έχει λεχθεί -αλλά δεν μπορεί και να μην επαναλαμβάνεται, διότι εσείς προκαλείτε αυτές τις απαντήσεις- για «σεισάχθεια» και επαναλάμβανε συχνά το σύνθημα «κανένα σπίτι σε χέρια τραπεζίτη». Και στη συνέχεια, μετά από έναν πρώτο νόμο που έφερε το 2016, προχώρησε στους ηλεκτρονικούς πλειστηριασμούς -ή μήπως κάνω λάθος;- και παράλληλα πολλαπλασίασε τους πλειστηριασμούς σε σχέση με το παρελθόν. Μόνο μέσα σε έναν χρόνο, μεταξύ του 2017 και του 2018, παρατηρήθηκε αύξηση κατά 185%, σύμφωνα με την ΕΛΣΤΑΤ.</p>
        </speech>
        <speech by="eukleidis_tsakalotos" eId="debate_2020-10-24_speech_217">
          <from>ΕΥΚΛΕΙΔΗΣ ΤΣΑΚΑΛΩΤΟΣ</from>
          <p>(Δεν ακούστηκε).</p>
        </speech>
        <speech by="konstantinos_xatzidakis" eId="debate_2020-10-24_speech_218">
          <from>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from>
          <p>Άλλα και ο ΣΥΡΙΖΑ ήταν, που τον Φεβρουάριο του 2019, με τον ν.4592 καταργούσε την προστασία της πρώτης κατοικίας. Προφανώς, όπως ξέχασε τις προεκλογικές του υποσχέσεις το 2015, ό,τι έλεγε μέχρι το 2014, έτσι και τώρα έχει πάθει πολιτική αμνησία και ξέχασε αυτά που έκανε μέχρι το 2019. Το 2019, όμως, με αυτόν τον νόμο απέκλειε όσους είχαν κόκκινο δάνειο μετά την 31η Δεκεμβρίου του 2018, απέκλειε όσους δεν μπορούσαν να ανταποκριθούν στα πολλαπλά κριτήρια επιλεξιμότητας που έβαζε και στα δικαιολογητικά που απαιτούνταν να προσκομιστούν, ο νόμος που έφερε είχε διάρκεια μόλις έξι μηνών και περιοριζόταν μόνο στη ρύθμιση δανείων πρώτης κατοικίας, χωρίς καμμία απολύτως λύση για όλα τα υπόλοιπα ζητήματα των νοικοκυριών. Και γι’ αυτό από τους εκατοντάδες χιλιάδες οφειλέτες κατόρθωσαν και πέρασαν μέσα από την τρύπα του νόμου αυτού, του ΣΥΡΙΖΑ, μόνο ενενήντα χιλιάδες περιπτώσεις.</p>
          <p>Επομένως, κυρίες και κύριοι συνάδελφοι, κοντολογίς θα έλεγα για αυτήν την ιδιότυπη πρόταση μομφής ότι για μένα είναι τελικά μια πρόταση μομφής στον ίδιο τον κ. Τσακαλώτο, στον κ. Δραγασάκη και σε όλους τους συναρμόδιους Υπουργούς, που τότε έφεραν τον νόμο του ΣΥΡΙΖΑ το 2019. Αυτό κάνατε. Πρόταση μομφής στους εαυτούς σας και μας δίνετε τη δυνατότητα να υπογραμμίζουμε και να υπενθυμίζουμε τα έργα και τις ημέρες του ΣΥΡΙΖΑ, που καταδικάστηκαν μεν από τον ελληνικό λαό τον Ιούλιο του 2019, αλλά προφανώς όλο αυτό δεν σας οδήγησε στο να κάνετε την αυτοκριτική σας. Συνεχίζετε με την ίδια αλαζονική και εισαγγελική προσέγγιση, να κάνετε αυτήν την άγαρμπη επικριτική.</p>
          <p>Εν πάση περιπτώσει, αυτή η πρόταση μομφής μας δίνει τη δυνατότητα, τουλάχιστον σε εμάς τους Υπουργούς, να υπογραμμίσουμε στον χρόνο που απομένει, αφού κανείς απαντήσει, όχι και με πολύ δυσκολία, στην πρόταση μομφής που έχετε υπογραμμίσει, ότι αυτή η Κυβέρνηση εφαρμόζει τις προεκλογικές της δεσμεύσεις. Αυτό ισχύει προφανώς και στο δικό μας Υπουργείο.</p>
          <p>Σε τίτλους μόνο θα υπενθυμίσω ότι εμείς, στο Υπουργείο Περιβάλλοντος και Ενέργειας αποτρέψαμε τη χρεοκοπία της ΔΕΗ και θέσαμε τις βάσεις για μια νέα πορεία της εταιρείας. Δίνουμε λύση στο πρόβλημα της «ΛΑΡΚΟ», μετά από τριάντα πέντε χρόνια. Υιοθετούμε ένα εμπροσθοβαρές σχέδιο απολιγνιτοποίησης της εγχώριας ηλεκτροπαραγωγής. Επιταχύνουμε τα έργα των ηλεκτρικών διασυνδέσεων των νησιών. Όλα αυτά και το ένα και το άλλο είναι πράσινα έργα. Όπως πράσινο έργο είναι ο νέος νόμος για την ηλεκτροκίνηση και επίσης, πράσινο έργο είναι ο εκσυγχρονισμός της περιβαλλοντικής νομοθεσίας, αλλά και η απλοποίηση της αδειοδότησης των ανανεώσιμων πηγών ενέργειας. Πρόσφατα περάσαμε τον νόμο για τον περιορισμό των πλαστικών μιας χρήσης και παράλληλα, καταθέσαμε το εθνικό σχέδιο για τη διαχείριση των αποβλήτων μέχρι το 2030, εναρμονίζοντας την Ελλάδα με αυτά που υπάρχουν, με τα κρατούντα, στην Ευρωπαϊκή Ένωση. Επιταχύναμε τις διαδικασίες της κτηματογράφησης και αντιμετωπίσαμε επείγοντα πολεοδομικά ζητήματα, όπως ήταν το ζήτημα με το Μάτι, το πολεοδομικό σχέδιο στο Μάτι, η ανάπλαση της ΔΕΘ και το ύψος των κτιρίων της Ακρόπολης. Παράλληλα, προωθήσαμε και στηρίξαμε μεγάλα διεθνή ενεργειακά έργα, όπως είναι ο διασυνδετικός αγωγός φυσικού αερίου Ελλάδας-Βουλγαρίας-IGB, ο πλωτός σταθμός υγροποιημένου φυσικού αερίου στην Αλεξανδρούπολη, ο FSRU της Αλεξανδρούπολης, όπως είναι γνωστός στην αγορά και φυσικά, ο αγωγός φυσικού αερίου EastMed, καθώς υπογράψαμε διακυβερνητική συμφωνία με το Ισραήλ και την Κύπρο.</p>
          <p>Και βεβαίως, μετά από δεκαπέντε μήνες, τους οποίους έγιναν όλα αυτά τα οποία περιέγραψα σε τίτλους, προχωρούμε μπροστά, σύμφωνα με το προεκλογικό μας πρόγραμμα, προχωρούμε στο δικό μας Υπουργείο με επτά ιδιωτικοποιήσεις «ΔΕΠΑ Υποδομών», «ΔΕΠΑ Εμπορίας», «ΛΑΡΚΟ», ΔΕΔΔΗΕ, ΑΔΜΗΕ, υπόγεια αποθήκη φυσικού αερίου στην Καβάλα και ΕΛΠΕ. Αυτά είχαμε πει προεκλογικά, αυτά προχωρούμε συστηματικά όλο το τελευταίο διάστημα. Προχωρούμε στον εκσυγχρονισμό της αγοράς ηλεκτρικής ενέργειας με την εφαρμογή του Target Model. Είμαστε η τελευταία χώρα στην Ευρωπαϊκή Ένωση που δεν το εφαρμόσαμε και ο ΣΥΡΙΖΑ που σήμερα κάνει πρόταση μομφής έχει ευθύνες, γι’ αυτό εφαρμόζουμε.</p>
        </speech>
        <speech by="panagiotis_skourletis" eId="debate_2020-10-24_speech_219">
          <from>ΠΑΝΑΓΙΩΤΗΣ ΣΚΟΥΡΛΕΤΗΣ</from>
          <p>Ποιος ψήφισε πρώτος το πλαίσιο…;</p>
        </speech>
        <speech by="konstantinos_xatzidakis" eId="debate_2020-10-24_speech_220">
          <from>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from>
          <p>Εφαρμόζουμε το πρόγραμμα «Εξοικονομώ-Αυτονομώ» το οποίο είναι το μεγαλύτερο πρόγραμμα ενεργειακής εξοικονόμησης που εφαρμόστηκε ποτέ στη χώρα, 850 εκατομμύρια ευρώ, το οποίο επίσης είναι ένα πράσινο οικολογικό πρόγραμμα. Προωθούμε το νομοσχέδιο για τη διαχείριση των αποβλήτων, προσαρμόζοντας την Ελλάδα στη σχετική ευρωπαϊκή νομοθεσία. Δρομολογούμε τη δημιουργία δεκαεπτά νέων μονάδων επεξεργασίας αποβλήτων σε όλη τη χώρα -τόσες θα είναι οι δημοπρατήσεις μέχρι το τέλος του έτους-, ενώ μέχρι σήμερα θέλω να υπενθυμίσω από συστάσεως ελληνικού κράτους λειτουργούν μόνο έξι μονάδες. Προωθούμε το νομοσχέδιο για τον εκσυγχρονισμό της χωροταξικής και πολεοδομικής νομοθεσίας, που είναι ένα νομοσχέδιο τομή, μια μεγάλη μεταρρύθμιση, που σύντομα θα κατατεθεί στη Βουλή, το οποίο επιδιώκει από τη μια να προστατέψει την περιουσία των ανθρώπων από την άλλη επιδιώκει την προστασία του περιβάλλοντος και με αυτόν τον τρόπο δίνει ακόμα μεγαλύτερη προστασία στην περιουσία. Επίσης, υλοποιούμε το μεγάλο πρόγραμμα για την εκπόνηση τοπικών πολεοδομικών σχεδίων σε όλη την Ελλάδα, έτσι ώστε να θέσουμε ένα τέλος στην άναρχη ανάπτυξη. Πολλές από αυτές τις δράσεις θα στηριχθούν από το Ταμείο Ανάκαμψης για το οποίο το δικό μας Υπουργείο έχει ιδιαίτερο ενδιαφέρον, καθώς μας αντιστοιχεί το 37% περίπου των πόρων.</p>
          <p>Κυρίες και κύριοι συνάδελφοι, κλείνω λέγοντας ότι η σημερινή πρόταση μομφής πολύ απλά έδειξε ότι ενώ η χώρα έχει μπροστά της μια σειρά από προκλήσεις, ο ΣΥΡΙΖΑ έρχεται και ασχολείται με το υπαρξιακό του πρόβλημα. Διότι, τι άλλο είναι όταν καταθέτει μια πρόταση μομφής σε ένα θέμα σαν και αυτό που περιγράψαμε. Το μόνο που κάνει είναι να υπογραμμίζει την αγωνία του, γιατί έχει μείνει πίσω στις δημοσκοπήσεις. Θέλει αγωνιωδώς να ακουστεί στην ελληνική κοινωνία, διαλέγοντας προφανώς έναν απολύτως εσφαλμένο τρόπο.</p>
          <p>Το μόνο το οποίο μπορώ να σας πω είναι ένα μεγάλο «ευχαριστώ», γιατί με αυτήν την πρόταση μομφής αναδεικνύετε πρώτον, τα εσωκομματικά σας προβλήματα και δεύτερον, τις διαφορές ανάμεσα στα δύο κόμματα, τον ΣΥΡΙΖΑ και τη Νέα Δημοκρατία. Φαίνεται ακριβώς από το αντικείμενο της πρότασης μομφής που διαλέξατε ότι εσείς είστε ένα κόμμα που λέτε και ξελέτε, άλλα μέχρι το 2015, άλλα από το 2015 μέχρι το 2019, άλλα από τις εκλογές του 2019 και μετά, ενώ εμείς έχουμε μείνει σταθεροί σε μια γραμμή υπευθυνότητας, μια γραμμή ευρωπαϊκή, μια γραμμή που είναι η μόνη που μπορεί να δώσει λύση στα προβλήματα της χώρας. Μείνετε με τα εσωκομματικά σας προβλήματα, εμείς θα ασχοληθούμε με τις μεγάλες προκλήσεις της Ελλάδας.</p>
          <p>Ευχαριστώ πολύ.</p>
        </speech>
        <speech by="georgios_lamproulis" eId="debate_2020-10-24_speech_221">
          <from>Γεώργιος Λαμπρούλης</from>
          <p>Ευχαριστούμε πολύ τον Υπουργό.</p>
          <p>Τον λόγο έχει η κ. Μαριλίζα Ξενογιαννακοπούλου από τον ΣΥΡΙΖΑ. Θα ακολουθήσει ο κ. Κοντογεώργος, ο κ. Στολτίδης, μετά ο κ. Λοβέρδος ως Κοινοβουλευτικός Εκπρόσωπος του Κινήματος Αλλαγής, στη συνέχεια τρεις Βουλευτές και μετά ο Υπουργός Εσωτερικών, κ. Θεοδωρικάκος.</p>
        </speech>
        <speech by="mariliza_xenogiannakopoulou" eId="debate_2020-10-24_speech_222">
          <from>ΜΑΡΙΛΙΖΑ ΞΕΝΟΓΙΑΝΝΑΚΟΠΟΥΛΟΥ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, ακούμε από χτες τους Υπουργούς της Κυβέρνησης να εκπλήσσονται και να εξανίστανται πώς μπόρεσε ο Αλέξης Τσίπρας και ο ΣΥΡΙΖΑ να καταθέσουν πρόταση μομφής κατά του κ. Σταϊκούρα και να απορούν κιόλας λέγοντας «τι σχέση έχει στη σημερινή συγκυρία…», μας λένε και το επαναλαμβάνουν και οι περισσότεροι από τους συναδέλφους της πλειοψηφίας, «…το Πτωχευτικό Δίκαιο σε μία περίοδο που αυτήν τη στιγμή η χώρα μας αντιμετωπίζει τόσες μεγάλες κρίσεις, όπως η κρίση πανδημίας, η κρίση στα εθνικά θέματα και τόσα προβλήματα». Μα, κύριοι Υπουργοί της Κυβέρνησης και κυρίες και κύριοι συνάδελφοι, το ερώτημα που εμείς σας επιστρέφουμε είναι τελικά αν είστε τόσο αποκομμένοι από την ελληνική πραγματικότητα, από την οικονομική και κοινωνική πραγματικότητα που ζουν σήμερα οι Έλληνες ή είστε τόσο κυνικοί, προκειμένου να αξιοποιήσετε ακριβώς αυτό το περιβάλλον των πολλαπλών κρίσεων, για να επιβάλλετε την πιο σκληρή μορφή μιας νεοφιλελεύθερης ατζέντας.</p>
          <p>Δυστυχώς, ισχύουν και τα δύο. Διότι εμείς υποβάλαμε πρόταση μομφής ενάντια σε μία συγκεκριμένη οικονομική πολιτική, η οποία με πρόσχημα και την πανδημία -αλλά και νωρίτερα από την πανδημία- προχωράει ένα συγκεκριμένο σχέδιο αναδιάρθρωσης της οικονομίας εις βάρος των μικρομεσαίων, των επαγγελματιών, των ανθρώπων του μόχθου και προς όφελος, βέβαια, των μεγάλων και ισχυρών οικονομικών συμφερόντων.</p>
          <p>Και εσείς, κύριε Υπουργέ, που μιλήσατε προηγούμενα, κύριε Χατζηδάκη, και στον δικό σας τομέα είδαμε την περίοδο της πανδημίας, ότι φέρατε μια σειρά από ρυθμίσεις, για να προχωρήσετε σε ιδιωτικοποιήσεις στον χώρο σας χωρίς να ενδιαφέρεστε αν διασφαλίζεται το δημόσιο συμφέρον.</p>
          <p>Άρα, αυτή τη στιγμή, το ζήτημα που έχει να κάνει με το Πτωχευτικό Δίκαιο είναι στην καρδιά ακριβώς αυτής της οικονομικής και κοινωνικής πολιτικής που εσείς ασκείτε. Είναι το επιστέγασμα. Είναι αυτό το σημείο καμπής, το οποίο πραγματικά δεν συνειδητοποιείτε και δεν ενδιαφέρεστε κιόλας για τις επιπτώσεις που θα έχει στην ελληνική κοινωνία. Είναι κομμάτι αυτού του ευρύτερου σχεδίου που υλοποιείτε. Και μάλιστα, επιδιώκετε να το υλοποιείτε κάτω από ένα πέπλο σιωπής.</p>
          <p>Νιώθετε ασφαλείς πίσω από αυτό το πέπλο σιωπής και δεν βλέπετε, τι γίνεται από κάτω. Δεν βλέπετε, τι συνέπειες θα έχει αυτό. Δεν βλέπετε, τι συνέπειες έχει αυτήν τη στιγμή, όταν διαλύετε τις εργασιακές σχέσεις, μειώνετε τους μισθούς, προαναγγέλλετε νομοσχέδια -ο ίδιος ο κ. Μητσοτάκης- τα οποία θα έρθουν να επιφέρουν περαιτέρω ελαστικοποίηση και απλήρωτες υπερωρίες. Δεν βλέπετε τις συνέπειες που έχει το ότι δεν πήρατε τα μέτρα που έπρεπε για την πανδημία, αλλά έρχεστε και εξανίσταστε.</p>
          <p>Επίσης, όσον αφορά την εθνική κρίση, τα προβλήματα με την Τουρκία, εκεί δεν σας απασχολεί που δεν υπάρχει σαφής εθνική στρατηγική και ότι δεν αντιμετωπίζονται αποτελεσματικά σε επίπεδο Ευρωπαϊκής Ένωσης όλα αυτά τα ζητήματα. Και είδαμε τα αποτελέσματα των τελευταίων δύο Ευρωπαϊκών Συμβουλίων και τι μηνύματα τελικά έστειλαν προς την τουρκική Κυβέρνηση και τον Πρόεδρο Ερντογάν.</p>
          <p>Εδώ, όμως, τίθεται κι ένα ερώτημα: Δεν συνειδητοποιείτε ότι η εθνική ομοψυχία πέραν της στρατηγικής πρέπει να βασίζεται σε μία χώρα που έχει ισχυρή κοινωνία και κοινωνική συνοχή; Πώς εξασφαλίζετε εσείς αυτήν την κοινωνική συνοχή με την πολιτική σας όταν κατακερματίζετε κυριολεκτικά και βάζετε σε δεινή θέση την ευρύτερη κοινωνική πλειοψηφία;</p>
          <p>Δεν θέλατε λοιπόν να γίνει αυτή η συζήτηση. Εμείς όμως θέλουμε, γιατί θέλουμε ο ελληνικός λαός να ακούσει. Θέλουμε να ενημερωθεί. Θέλουμε να σηκώσουμε αυτό το πέπλο της σιωπής. Και αυτό το τριήμερο εδώ, στη Βουλή σας θέτει όλους, τον καθένα και την καθεμιά σας προ των ευθυνών σας. Είναι επίσης και ένα τριήμερο που εξασφαλίζει τη δημοσιότητα της δημοκρατίας και μέσα από το κανάλι της Βουλής, ακριβώς για να υπάρχει η πλήρης ενημέρωση του ελληνικού λαού.</p>
          <p>Και το ερώτημα είναι: Εσείς πώς μπορείτε αυτή τη στιγμή να υπερασπίζεστε -αν και βέβαια είδαμε ότι οι περισσότεροι Βουλευτές κυρίως αντιπολίτευση στον ΣΥΡΙΖΑ έκαναν παρά υπερασπίστηκαν το περιεχόμενο του νόμου. Έναν νόμο που είναι κομμένος και ραμμένος για τις τράπεζες και τα funds. Ένας νόμος που ωθεί πραγματικά σε πτώχευση -πρώτη φορά θεσπίζεται στο Ελληνικό Δίκαιο αυτή η ακραία ρύθμιση- τα φυσικά πρόσωπα, τα νοικοκυριά, τους εργαζόμενους. Ωθεί σε πτώχευση και σε αδιέξοδο τους μικρομεσαίους επιχειρηματίες, τους αγρότες. Εσείς που έρχεστε από την περιφέρεια, στους αγρότες που κινδυνεύουν να χάσουν τα χωράφια τους, πώς θα τους απαντήσετε;</p>
          <p>Και αυτό δεν είναι «η δεύτερη ευκαιρία» που θεσπίζετε. Είναι η ταφόπλακα για όλον αυτόν τον κόσμο. Είναι μία μόνιμη υποθήκευση του μέλλοντος των εργαζομένων, των επαγγελματιών, των αγροτών για το μέλλον. Θα επικρέμεται πάντα αυτή η δαμόκλειος σπάθη με αυτό το θεσμικό πλαίσιο.</p>
          <p>Και επειδή εδώ θα πρέπει να λέμε αλήθειες και επειδή πιστεύετε ότι μέσα από την επικοινωνιακή σας υπεροπλία θα κρυφτούν οι αλήθειες, θα αναφέρω τέσσερις αλήθειες.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</scene>
        <speech by="georgios_lamproulis" eId="debate_2020-10-24_speech_223">
          <from>Γεώργιος Λαμπρούλης</from>
          <p>Τον λόγο έχει ο κ. Κωνσταντίνος Κοντογεώργος από τη Νέα Δημοκρατία.</p>
        </speech>
        <speech by="konstantinos_kontogeorgos" eId="debate_2020-10-24_speech_224">
          <from>ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, κύριοι Υπουργοί, πιστεύω θα συμφωνήσετε μαζί μου ότι το τελευταίο οκτάμηνο που διάγουμε ως χώρα και ως πολίτες είναι πρωτόγνωρο για όλους μας.</p>
          <p>Η επέλαση της πανδημίας του COVID-19 ταρακούνησε το σύνολο των οργανωμένων κοινωνιών και έθεσε την παγκόσμια οικονομία σε μια άνευ προηγουμένου τρικυμία και όλους τους πολίτες σε μεγάλη ανασφάλεια, τόσο για την προστασία της ζωής τους, όσο και για την επαγγελματική τους προοπτική και επιβίωση.</p>
          <p>Σαν να μην έφταναν όλα αυτά, εμείς οι Έλληνες εξερχόμενοι από μια μακροχρόνια οικονομική κρίση, τραυματισμένοι όλοι σχεδόν από τις έξαλλες πολιτικές της Κυβέρνησης ΣΥΡΙΖΑ - ΑΝΕΛ, από τον Φεβρουάριο μέχρι σήμερα αντιμετωπίζουμε άμεσα πλέον καθημερινές απειλές κατά της ανεξαρτησίας της πατρίδας μας από τον εξ Ανατολών απρόβλεπτο μεγαλομανή σουλτάνο.</p>
          <p>Σε αυτές τις κρίσιμες στιγμές για τη χώρα μας που όμοιά της δεν καταγράφεται μετά τον Β΄ Παγκόσμιο Πόλεμο, ο ελληνικός λαός είχε την αγαθή τύχη να έχει Κυβέρνηση τη Νέα Δημοκρατία και Πρωθυπουργό τον Κυριάκο Μητσοτάκη.</p>
          <p>Η Κυβέρνηση της Νέας Δημοκρατίας με σύνεση και αποφασιστικότητα μέσα σε ελάχιστο χρόνο προστάτευσε -και προστατεύει- τη δημόσια υγεία και προσπαθεί με κάθε τρόπο να αμβλύνει τις οικονομικές συνέπειες της πανδημίας.</p>
          <p>Ταυτόχρονα, με αποφασιστικότητα και θάρρος αντιμετώπισε -και αντιμετωπίζει- τις συνεχόμενες προκλήσεις και κάθε είδους απειλές του κακομαθημένου και παράλογου γείτονα, επιβεβαιώνοντας αίσθημα ασφάλειας σε όλους τους Έλληνες σε κάθε γωνιά της πατρίδας μας, από το Καστελλόριζο μέχρι τον Έβρο.</p>
          <p>Σε αυτό το περιβάλλον, κάθε σώφρων Έλληνας πολίτης απαιτεί από όλες τις πολιτικές δυνάμεις της χώρας να αρθούν στο ύψος των περιστάσεων και με ενωμένες τις δυνάμεις μας να απαντήσουμε με θάρρος σε κάθε απειλή και πρόκληση σεβόμενοι την ιστορία του έθνους και της θυσίας των προγόνων μας.</p>
          <p>Δυστυχώς, όμως, τα κόμματα της Αντιπολίτευσης με ελάχιστες εξαιρέσεις επέλεξαν την ανεύθυνη και λαϊκίστικη οδό, γράφοντας στα παλιά τους τα παπούτσια το συμφέρον της χώρας και την ασφάλεια των Ελλήνων πολιτών.</p>
          <p>Χθες, στη συζήτηση στην Ολομέλεια της Βουλής για το σχέδιο νόμου για την αντιμετώπιση του υψηλού ιδιωτικού χρέους, τη ρύθμιση οφειλών και την παροχή δεύτερης ευκαιρίας, ο Αρχηγός της Αξιωματικής Αντιπολίτευσης με πρόσχημα –δήθεν- την προστασία της πρώτης κατοικίας κατέθεσε πρόταση δυσπιστίας κατά του Υπουργού Οικονομικών Χρήστου Σταϊκούρα, του πιο επιτυχημένου, κατά τη γνώμη μου, Υπουργού Οικονομικών της τελευταίας δεκαετίας.</p>
          <p>Κατέθεσε πρόταση δυσπιστίας, τη στιγμή που η Ένωση Δανειοληπτών βεβαίωνε ότι το σχέδιο νόμου βρίσκεται στη σωστή κατεύθυνση και δίνει δεύτερη ευκαιρία σε πολλούς πολίτες να μην χάσουν την περιουσία τους.</p>
          <p>Αφού ολοκλήρωσε τη βόλτα του στον κάμπο της Θεσσαλίας, γεμίζοντας με λόγια του αέρα τους δοκιμαζόμενους πολίτες από τις θεομηνίες, με περισσή υποκρισία, την ίδια στιγμή η Κοινοβουλευτική του Ομάδα και η Ομάδα του ΣΥΡΙΖΑ καταψήφιζε την τροπολογία της Κυβέρνησης για την αποζημίωση των πλημμυροπαθών. Αφού φόρεσε για άλλη μία φορά τη στολή του επαναστάτη αγρότη, αποδοκίμασε την Κυβέρνηση για την αγροτική της πολιτική με περισσή αλαζονεία, την ίδια τη στιγμή κατά την οποία οι Ευρωβουλευτές του ΣΥΡΙΖΑ καταψήφιζαν στο Ευρωκοινοβούλιο την κοινή αγροτική πολιτική για τις ενισχύσεις αγροτών και κτηνοτρόφων.</p>
          <p>Είναι προφανές ότι τόσο ο Αρχηγός της Αξιωματικής Αντιπολίτευσης, όσο και συνολικά ο ΣΥΡΙΖΑ βρίσκονται σε πλήρη σύγχυση και πολιτικό αδιέξοδο. Ο ελληνικός λαός τους στέρησε με απόφασή του το μεγαλείο της εξουσίας και τους έστειλε στα αζήτητα της πολιτικής ιστορίας. Ποιος μπορεί να ξεχάσει τη μεγαλομανία και την αλαζονεία τους, χαρακτηρίζοντας ακόμη το Μέγαρο Μαξίμου «Λευκό Οίκο» κατά τα αμερικάνικα πρότυπα, αγγίζοντας τα όρια της αριστερής αυτογελοιοποίησης. Το χειρότερο, όμως, είναι ότι ο ΣΥΡΙΖΑ συστηματικά εξαπατά και υποτιμά τους πολίτες με ψεύτικες υποσχέσεις, πιστεύοντας ότι ξέχασαν το κυβερνητικό του παρελθόν.</p>
          <p>Ποιος μπορεί να ξεχάσει την πιο μνημονιακή Κυβέρνηση που γνώρισε ποτέ ο τόπος, το ξεπούλημα της εθνικής περιουσίας στους δανειστές, την πιο φορομπηχτική πολιτική από τη Μεταπολίτευση μέχρι σήμερα, την αύξηση του ΦΠΑ από το 13% έως το 24%, σχεδόν για όλα τα προϊόντα και τις υπηρεσίες, την αύξηση άμεσων και έμμεσων φόρων και τελών σε όλα τα επίπεδα, την καταλήστευση μισθών και συντάξεων για την επιβολή φόρων, ακόμη και σε εισοδήματα κάτω του ορίου της φτώχειας;</p>
          <p>Ποιος μπορεί να ξεχάσει τον πιο βολικό Έλληνα Υπουργό Οικονομικών, κατά τη γνώμη της περίφημης τρόικας, στην αποτελεσματική επιβολή φόρων και μέτρων καταλήστευσης των Ελλήνων; Αυτός που χωρίς ντροπή δήλωνε ότι θα παραιτηθεί από Υπουργός, εάν μειωθεί το αφορολόγητο, αλλά το ξέχασε την κρίσιμη στιγμή. Αυτός που κατήργησε την προστασία της πρώτης κατοικίας τον Φεβρουάριο του 2019, έφερε τους ηλεκτρονικούς πλειστηριασμούς, δηλώνοντας ότι είναι σημαντικοί και αναγκαίοι, όχι μόνο για να έχουμε καλές τράπεζες, αλλά και για αναπτυξιακούς και κοινωνικούς λόγους. Αυτός που επί των ημερών του έγιναν είκοσι πέντε χιλιάδες επτακόσιοι εξήντα δύο ηλεκτρονικοί πλειστηριασμοί με την ευλογία του ΣΥΡΙΖΑ, ο οποίος κυνήγαγε τον πρώην σύντροφό τους Λαφαζάνη στα σοκάκια του κέντρου και των Εξαρχείων, απειλώντας τον με φυλάκιση για εσχάτη προδοσία.</p>
          <p>Κυρίες και κύριοι συνάδελφοι του ΣΥΡΙΖΑ, πρέπει να το αντιληφθείτε. Κανένας πολίτης δεν ξεχνάει το αμαρτωλό κυβερνητικό παρελθόν σας. Η πρόταση δυσπιστίας που καταθέσατε, είναι πρόφαση να βγείτε στην επικαιρότητα -στην καλύτερη των περιπτώσεων- ή να απαλλαγεί ο Αρχηγός σας από τον ενοχλητικό κ. Τσακαλώτο, αφού είναι απολύτως βέβαιο ότι όλες αυτές τις ημέρες θα γίνουν αναπόφευκτες συγκρίσεις Υπουργών Οικονομικών και πολιτικών και θα έχει την τιμητική του.</p>
          <p>Τόσο η Κυβέρνηση της Νέας Δημοκρατίας, όσο και προσωπικά ο κ. Σταϊκούρας σας ευχαριστούν για το αναπάντεχο δώρο, γιατί οι Έλληνες πολίτες θα έχουν την ευκαιρία να διαπιστώσουν για άλλη μία φορά ότι η Κυβέρνηση της Νέας Δημοκρατίας και ο Πρωθυπουργός της χώρας Κυριάκος Μητσοτάκης καταβάλουν κάθε δυνατή προσπάθεια για πρόοδο και ευημερία για την εθνική μας αξιοπρέπεια.</p>
          <p>Θα μπορούσα να αναφέρω και να αναλύσω την κυβερνητική πολιτική, αλλά μέσα σε ένα τόσο ολιγόλεπτο πολιτικό λόγο, κυρίες και κύριοι Βουλευτές, αυτό είναι αδύνατο. Περιορίζομαι, λοιπόν, να αναφέρω ότι όλοι οι πολίτες γνωρίζουν ήδη τα αποτελέσματα της πολιτικής της Κυβέρνησης της Νέας Δημοκρατίας και την επικροτούν με την καθημερινή τους εμπιστοσύνη.</p>
          <p>Η Νέα Δημοκρατία είναι η μόνη πολιτική δύναμη που μπορεί να αντιμετωπίσει αποτελεσματικά και αξιόπιστα τα σύνθετα και δύσκολα προβλήματα που απασχολούν την ελληνική κοινωνία. Η πρόταση δυσπιστίας που κατέθεσε ο ΣΥΡΙΖΑ εκρίθη ήδη με την κατάθεσή της, γύρισε μπούμερανγκ στον ίδιο και τα στελέχη του.</p>
          <p>Η Κυβέρνηση της Νέας Δημοκρατίας απολαμβάνει πλήρως της εμπιστοσύνης της Βουλής. Εμείς, οι Βουλευτές της, στηρίζουμε και εμπιστευόμαστε πλήρως τον Υπουργό Οικονομικών Χρήστο Σταϊκούρα τον οποίο, επαναλαμβάνω, ότι τον θεωρώ τον πιο επιτυχημένο Υπουργό Οικονομικών της τελευταίας δεκαετίας.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="georgios_lamproulis" eId="debate_2020-10-24_speech_225">
          <from>Γεώργιος Λαμπρούλης</from>
          <p>Ευχαριστούμε πολύ τον κ. Κοντογεώργο.</p>
          <p>Τον λόγο έχει ο κ. Στολτίδης από το Κομμουνιστικό Κόμμα Ελλάδας.</p>
        </speech>
        <speech by="leonidas_stoltidis" eId="debate_2020-10-24_speech_226">
          <from>ΛΕΩΝΙΔΑΣ ΣΤΟΛΤΙΔΗΣ</from>
          <p>Ευχαριστώ, κύριε Πρόεδρε.</p>
          <p>Σας συμφέρει, προφανώς, Νέα Δημοκρατία και ΣΥΡΙΖΑ, να παίζετε μπάλα στο δικό σας γήπεδο, δηλαδή σε αυτό που όλα είναι στημένα. Θέλετε να εγκλωβιστεί ο λαός μας στη σκέψη ότι αυτό που ζει έχει έρθει από το υπερπέραν και εσείς οι έτοιμοι, πάντα, μαχητές πλακώνεστε και μεταξύ σας, για το ποιος θα τον σώσει καλύτερα.</p>
          <p>Θα σας βάλουμε, όμως, δυστυχώς και εσάς –για εσάς- στο γήπεδο της πραγματικότητας. Δεν θα σας κάνουμε φυσικά τη χάρη να κρυφτείτε από αυτήν, διότι αυτό που έφερε αμέτρητες χιλιάδες εργαζομένων και αυτοαπασχολούμενων να βρίσκονται μπροστά σε αδιέξοδα, μπροστά στο σίγουρο με αυτό το νομοσχέδιο, πλέον δεδομένο, την απώλεια της κατοικίας, των περιουσιακών τους στοιχείων και το εισόδημά τους, δεν είναι η κακή τους η τύχη, αλλά εσείς και τα συμφέροντα που υπηρετείτε.</p>
          <p>Και για να δούμε, δεν είναι λόγος το κλείσιμο μεγάλων νευραλγικών αναγκαίων επιχειρήσεων; Ενδεικτικά αναφέρω, από την περιοχή μου κιόλας, γιατί είναι μεγάλος ο κατάλογος «ΕΛΒΟ», «ΧΑΛΥΒΟΥΡΓΙΑ», «ΖΑΧΑΡΗ», τώρα ΔΕΗ, με τη συνδρομή και του ΣΥΡΙΖΑ και της Νέας Δημοκρατίας, επειδή το ήθελαν μεγάλοι επιχειρηματικοί όμιλοι να τα βάλουν στο χέρι; Δεν έστειλε αυτό το κλείσιμο χιλιάδες στην ανεργία, αλλά και τις ίδιες τις επιχειρήσεις, καθώς και τόσες άλλες που λειτουργούσαν πλάι τους;</p>
          <p>Δεν είναι λόγος ιδιωτικοποίησης που γκρέμισαν τους μισθούς, επίσης, χιλιάδων για τα ίδια κέρδη; Δεν είναι η κατάργηση κι από τους δυο σας των συλλογικών συμβάσεων εργασίας που άνοιξε για τους εργοδότες στον δρόμο να συμπιέσουν τον μισθό όλων προς τον κατώτατο; Δεν είναι όλες οι ευέλικτες μορφές εργασίας που διεύρυνε ο ένας μετά τον άλλον, δίνοντας στους εργοδότες τη δυνατότητα να βάζουν έναν εργαζόμενο να δουλεύει για δύο; Δεν είναι η συνεχής αύξηση κι από τους δυο σας της φορολογίας προσαρμοσμένης, έτσι ώστε να αφαιρεί ό,τι έχει καταφέρει να απομείνει από το εισόδημα;</p>
          <p>Δεν είναι τα 200 δισεκατομμύρια κλεμμένα από τους συνταξιούχους, που οδήγησαν -και από τους δύο σας- σε είκοσι πέντε περικοπές τις συντάξεις τους, που στήριζαν ολόκληρους οικογενειακούς προϋπολογισμούς; Δεν είναι το γκρέμισμα κι από τους δύο σας των νοσοκομείων που οδηγεί χιλιάδες χιλιάδων να ξεπουλάνε ό,τι έχουν και δεν έχουν, για να βρουν γιατρειά στα ιδιωτικά κοράκια της υγείας, ακόμη και για ζητήματα τα οποία η επιστήμη τα έχει καταστήσει ρουτίνα; Αυτά δεν είναι ο λόγος; Ποιος τα έκανε όλα αυτά; Εσείς δεν τα κάνατε;</p>
          <p>Εσείς δεν είστε, επίσης, που ο ένας μετά τον άλλον αδειάσατε τα κρατικά ταμεία, δίνοντας δισεκατομμύρια στους επιχειρηματικούς ομίλους; Διότι τους επιχειρηματικούς ομίλους -θυμάστε τώρα, μην κάνουμε επιμερισμό- τις τράπεζες εσείς οι δύο τους απαλλάξατε και τους δώσατε μεγαλύτερη δύναμη να ξεκληρίσουν πιο εύκολα χιλιάδες μικρών, αλλά και μεσαίων αυτοαπασχολούμενων επαγγελματιών από κάθε κλάδο, τους οποίους δεν απαλλάξατε από κανένα βάρος ακόμη και σε καιρό καραντίνας.</p>
          <p>Εσείς δεν τα κάνατε όλα αυτά; Αυτοί δεν είναι όλοι όσοι έχουν καταστεί ανήμποροι; Εσείς δεν τα κάνατε; Εσείς τα κάνατε. Άρα, εσείς είστε το πρόβλημα και όχι η λύση. Και η λύση είναι να φύγει από τη μέση το πρόβλημα, εσείς, δηλαδή, και τα παράσιτα στις τσέπες των οποίων έχετε οδηγήσει τον πλούτο που παράγετε. Και οι υπόλοιποι, τα μικρότερα κόμματα, τα δεκανίκια των κυβερνήσεων, τι έγινε; Αυτά ως λόγους τα ξεχάσατε; Ούτε μία κουβέντα για όλα αυτά. Εσείς μόνο ανέξοδες κουβέντες, πόσες δόσεις, πόσα χρόνια, ποιος θα πληρώνει τον ΕΝΦΙΑ και άλλα τέτοια θολά, μην πάρει κανένας χαμπάρι.</p>
          <p>Οι εργαζόμενοι, οι άνεργοι, οι συνταξιούχοι, οι αυτοαπασχολούμενοι, πρέπει να σημάνουν συναγερμό. Το νομοσχέδιο δεν είναι η λύση, το τέλος. Είναι η αρχή, για να ανοίξει ο δρόμος, η δυνατότητα να περάσει το σύνολο της εργατικής λαϊκής κατοικίας στα χέρια των τραπεζιτών. Είναι αμύθητος πλούτος και αφορμή για να τον βάλουν στο χέρι.</p>
          <p>Οι όροι για να πέσουν όλοι στα δίχτυα τους είναι εδώ, συνεχίζουν και ενισχύονται. Και άλλοι μεγάλοι εργασιακοί χώροι θα κλείσουν ή θα περάσουν σε ιδιωτικά χέρια, διογκώνοντας την ανεργία, τσακίζοντας μισθούς και εργασιακές σχέσεις, έπεται ό,τι απέμεινε από τη ΔΕΗ, το νερό, η «ΛΑΡΚΟ», βάζετε τώρα θέμα και για την πολιτική αεροπορία.</p>
          <p>Η πράξη νομοθετικού περιεχομένου με την ενίσχυση της ευελιξίας, μέσω της εκ περιτροπής εργασίας –της τηλεργασίας- των απλήρωτων υπερωριών που έρχεται –το νομοσχέδιο εννοώ- θα κάνουν πλέον έναν εργαζόμενο να εργάζεται, όχι για δύο, αλλά για τρεις και τέσσερις.</p>
          <p>Η επιβολή σε ανέργους να δουλεύουν σε επιχειρήσεις, για να πάρουν τα 200 ευρώ κρατική επιδότηση, θα αντικαταστήσει πολλούς από την πλήρη και σταθερή εργασία. Με την ιδιωτικοποίηση της επικουρικής ασφάλισης και την περαιτέρω κατάρρευση της υγείας, θα πολλαπλασιαστούν αυτοί που αδυνατούν να πληρώσουν τράπεζες και κράτος.</p>
          <p>Το πρόβλημα είναι ένα και είναι πιο καθαρό από ποτέ. Το πρόβλημα είναι ότι τις αποφάσεις για το τι θα γίνει με τον πλούτο που παράγεται, τις παίρνουν αυτοί που δεν παράγουν τίποτε. Οι κεφαλαιοκράτες και το πολιτικό τους προσωπικό, εσείς, δηλαδή, τα κόμματά τους.</p>
          <p>Και θα λυθεί, όταν οι αποφάσεις θα παίρνονται από τους ίδιους που παράγουν, διότι αυτοί, οι εργάτες, οι τεχνικοί, οι επιστήμονες, με την εκτόξευση της παραγωγικότητας των μέσων παραγωγής, την ιλιγγιώδη πρόοδο της τεχνολογίας και της επιστήμης που συντελείται μόνο από τους ίδιους, κατασκεύασαν όλα τα εργαλεία για εκρηκτική παραγωγή σε όλους τους κλάδους, με δουλειά για όλους, με λιγότερες ώρες και ανθρώπινους όρους εργασίας, με δυνατότητα κάλυψης όλων των σύγχρονων αναγκών.</p>
          <p>Αυτά, λοιπόν, όσο είναι στα χέρια τα δικά σας και των αφεντικών σας, των τραπεζιτών, των εφοπλιστών, των βιομηχάνων, των μεγαλεμπόρων, θα παράγουν φτώχεια, ανεργία, εξαθλίωση, θάνατο από κορωνοϊούς, ακόμα και πολέμους. Έτσι, λοιπόν, για να μη σας αδικούμε κιόλας ότι δεν παράγετε τίποτα! Το έχετε καθαρό.</p>
          <p>Δεν θα ανεχτεί ο λαός μας να ζει σε τέτοια μεσαιωνική αθλιότητα. Θα αντιδράσει. Παίρνετε, φυσικά, τα μέτρα σας, με καταστολή ακριβώς στον στόχο, εκεί που πονάνε τα αφεντικά σας, την ταξική οργάνωση και όλες τις μορφές της, τις αρχαιρεσίες των σωματείων, τις συλλογικές διαδικασίες, τις αποφάσεις για απεργία, τις διαδηλώσεις. Απαιτούν από εσάς να χτυπήσετε πιο βαθιά, στη ρίζα. Και, βέβαια, εσείς ετοιμάζεστε, πάλι όμως χωρίς να συμβουλευτείτε την ιστορία.</p>
          <p>Η καταστολή εντείνεται διότι έχει γίνει βραχνάς για τους εργοδότες το ταξικό συνδικαλιστικό κίνημα. Δώσατε στην εργοδοσία όλα τα όπλα, για να ξεμπερδεύει με τα εργασιακά δικαιώματα: πράξη νομοθετικού περιεχομένου, μάσκες σιωπής, καραντίνες. Και κάτω ακόμη και από αυτές τις συνθήκες, ο ταξικός πόλος οργανώνει, διεκδικεί, αναγκάζει εργοδοσίες να σταματήσουν την επίθεση, ετοιμάζει τη μαζική απάντηση της εργατικής τάξης, συγκεντρώνει δυνάμεις για να γίνει κάθε συνοικία κάστρο αντίστασης, προκειμένου να μην μπορεί να πατήσει πόδι τραπεζικό «κοράκι» να αρπάξει λαϊκός σπίτι.</p>
          <p>Οι επιχειρηματικοί όμιλοι έχουν απλώσει όλα τα χέρια που έχουν στη διάθεσή τους, για να κλέψουν τον μόχθο, το εισόδημα των εργαζομένων και των λαϊκών στρωμάτων μέσα από την ίδια τους την τσέπη. Και δεν θα εξαιρεθεί κανείς.</p>
        </speech>
        <scene>(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)</scene>
        <speech by="georgios_lamproulis" eId="debate_2020-10-24_speech_227">
          <from>Γεώργιος Λαμπρούλης</from>
          <p>Ευχαριστούμε τον κ. Στολτίδη.</p>
          <p>Θα δώσουμε τώρα τον λόγο στον Κοινοβουλευτικό Εκπρόσωπο του Κινήματος Αλλαγής κ. Λοβέρδο.</p>
          <p>Ορίστε, κύριε Λοβέρδο, έχετε τον λόγο.</p>
        </speech>
        <speech by="andreas_loberdos" eId="debate_2020-10-24_speech_228">
          <from>ΑΝΔΡΕΑΣ ΛΟΒΕΡΔΟΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι Βουλευτές, με δεδομένο ότι η κατεύθυνση της οικονομίας της χώρας μας και κάθε χώρας σαφώς και δεν είναι αρμοδιότητα μόνο ενός Υπουργού, αλλά αποτελεί την επιτομή και το προϊόν μιας συλλογικής προσπάθειας, απορώ και διερωτώμαι πώς ο Πρωθυπουργός δεν έχει ακόμα αποφασίσει να σηκώσει το γάντι και να μετατρέψει σε ψήφο εμπιστοσύνης προς την Κυβέρνησή του την πρόταση δυσπιστίας κατά του κ. Σταϊκούρα.</p>
          <p>Επειδή ακούστηκαν πολλά, θέλω να κάνω ορισμένες διευκρινίσεις σε ελάχιστα λεπτά. Οι τελευταίες τρεις προτάσεις δυσπιστίας κατά Υπουργού που έχουν κατατεθεί στο Κοινοβούλιο είναι οι εξής: Το 2005, το ΠΑΣΟΚ στράφηκε κατά του κ. Αλογοσκούφη. Τι έκανε ο τότε Πρωθυπουργός; Έκανε το εξής: Διαβάζω από τα Πρακτικά της Βουλής στις 8 Ιουνίου: «Κυρία Πρόεδρε…» -η κυρία Μπενάκη ήταν τότε- «…άκουσα την πρόταση. Αισθάνομαι, όμως, την ανάγκη να πω το εξής: Η οικονομία και ο προϋπολογισμός δεν είναι θέμα ενός προσώπου. Είναι γενικότερη, συλλογικότερη πολιτική της Κυβέρνησης. Γι’ αυτό, λοιπόν, σύμφωνα με το άρθρο τάδε του Συντάγματος και του Κανονισμού, ζητώ να μετατραπεί αυτή η συζήτηση σε συζήτηση για ψήφο εμπιστοσύνης στην Κυβέρνηση». Ήταν ο δικός σας Πρωθυπουργός.</p>
          <p>Πάμε λίγο μετά, στο 2014, όπου ο ΣΥΡΙΖΑ καταθέτει πρόταση μομφής κατά του κ. Στουρνάρα. Ήταν τότε Υπουργός Οικονομικών. Δεν συζητήθηκε, διότι δεν ήταν νομίμως κατατεθειμένη, γιατί δεν είχε περάσει εξάμηνο από την προηγούμενη. Έκανε ο ΣΥΡΙΖΑ πρόταση μομφής κατά του Προέδρου της Βουλής κ. Μεϊμαράκη, αλλά ο κ. Σαμαράς, Πρωθυπουργός τότε, είχε την πρόθεση να τη μετατρέψει σε ψήφο εμπιστοσύνης κατά της Κυβέρνησής του.</p>
          <p>Πάμε λίγο παρακάτω, για να τελειώσουμε το θέμα αυτό μία και καλή και να μην επανερχόμαστε χωρίς λόγο.</p>
          <p>Είχαμε πρόταση μομφής κατά Αναπληρωτή Υπουργού του ΣΥΡΙΖΑ. Παίρνει τον λόγο στις 6 Μαΐου του 2019, πέρυσι, ο Αντιπρόεδρος της Κυβέρνησης κ. Δραγασάκης και λέει το εξής: «Εμείς πιστεύουμε…» -αυτοί πίστευαν- «… ότι η μεγάλη πλειοψηφία της κοινωνίας ενδιαφέρεται για όλα αυτά τα θέματα και γι’ αυτό πιστεύω ότι η συζήτηση πρέπει να γενικευτεί. Και αυτό το νόημα έχει και η δήλωση του Πρωθυπουργού κ. Τσίπρα, ότι εμείς θέλουμε και ζητάμε να γίνει συζήτηση για ψήφο εμπιστοσύνης προς την Κυβέρνηση».</p>
          <p>Ο Πρωθυπουργός, λοιπόν, ο κ. Καραμανλής, όπως ανέγνωσα, αισθάνθηκε την ανάγκη να το κάνει. Αναρωτιέμαι, ο σημερινός Πρωθυπουργός δεν αισθάνθηκε αυτήν την ανάγκη να καλύψει τον Υπουργό του; Δεν την αισθάνθηκε.</p>
          <p>«Via Dolorosa», αγαπητοί συνάδελφοι, κύριε Υπουργέ των Οικονομικών! Ζωή πολύ-πολύ επικίνδυνη η οδός του Μαρτυρίου για έναν Υπουργό των Οικονομικών!</p>
          <p>Κυρίες και κύριοι Βουλευτές, θα υπερψηφίσουμε την πρόταση μομφής, όχι όμως για τους λόγους για τους οποίους υπεβλήθη από τον ΣΥΡΙΖΑ. Πρέπει να έχεις κάνει κάτι αντίθετο, εάν κυβέρνησες –εάν δεν κυβέρνησες, καλώς- για να λες «Να φύγει αυτός που κάνει αυτό που έκανες». Να το ξαναπώ. Εάν δεν έχεις κάνει κάτι αντίθετο, δεν μπορείς να ζητάς να φύγει κάποιος που κάνει πράγματα τα οποία έχεις κάνει και εσύ.</p>
          <p>Θυμάμαι τον Πτωχευτικό Κώδικα του 2016 του κ. Κοντονή, τον οποίο αλλάζει σήμερα η παρούσα Κυβέρνηση, αλλά έχει υποστεί και αλλαγές εν τω μεταξύ. Θυμάμαι τους πλειστηριασμούς. Θυμάμαι, δηλαδή, σε δύο κεντρικά θέματα του σχεδίου νόμου που συζητούσαμε και για τα οποία, κυρία Γεροβασίλη, που υποβάλατε την πρόταση δυσπιστίας, όπως είπε χθες ο κ. Κεγκέρογλου, δεν είχατε στο μυαλό σας λίγες ώρες πριν να ζητήσετε ονομαστική ψηφοφορία γι’ αυτό το σχέδιο νόμου επί της αρχής, για άρθρα μόνο. Το κατέθεσε ο συνάδελφος εχθές το χαρτί στην Εθνική Αντιπροσωπεία, όταν μιλούσε. Δεν ήταν εκεί το θέμα σας. Το θέμα σας ήταν άλλο, δικό σας και δεν με ενδιαφέρει.</p>
          <p>Με ενδιαφέρει, όμως, κυρίες και κύριοι, γιατί έχω διατελέσει Υπουργός σε τέσσερις κυβερνήσεις και φροντίζω όταν μιλώ στη Βουλή, να θυμάμαι τι έχω κάνει και εγώ, το εξής: Δεν μπορείς να παρουσιάζεσαι ως ιππότης σωτηρίας, όταν έχεις κάνει τα ίδια, για τα οποία σήμερα κατηγορείς τον αντίπαλο σου.</p>
          <p>Πριν σχολιάσω δύο θέματα οικονομικής πολιτικής, θέλω να κάνω μία αναφορά στα γεγονότα του 2009, επειδή το προκάλεσε αυτό ο Υπουργός των Οικονομικών στη Διαρκή Επιτροπή λέγοντας ότι το ΠΑΣΟΚ έβαλε τη χώρα στα μνημόνια. Αναφέρθηκα στη συζήτηση του σχεδίου νόμου για τον Πτωχευτικό Κώδικα και τα άλλα θέματα, αλλά θέλω να κάνω μία πιο ειδική αναφορά σήμερα.</p>
          <p>Η χώρα μπήκε στα μνημόνια, έχοντας προβλήματα δομικά στην οικονομία και στην κοινωνία της, αλλά αφορμή, αιτία, κύριος παράγοντας που οδήγησε στην οιονεί πτώχευση ήταν η οικονομική πολιτική 2004-2009. Είμαι αυτός που υποστήριζε δημόσια, παρ’ ότι Υπουργός, ότι δεν πρέπει να κυνηγάμε μάγισσες, να μη γίνει Εξεταστική-Προανακριτική Επιτροπή σε βάρος του κ. Καραμανλή και του Υπουργού των Οικονομικών τότε.</p>
          <p>Δεν μπορώ, όμως, να μη θυμάμαι τι είχε γίνει. Θυμάμαι και θυμάμαι καλά, κυρίες και κύριοι Βουλευτές της Νέας Δημοκρατίας. Πρωτοφανής παροξυσμός ελλείμματος και παροξυσμός χρέους! Ποιος τα κατέγραψε αυτά; Η Ανεξάρτητη Εθνική Στατιστική Αρχή. Ποιος ήταν επικεφαλής; Ο κ. Ανδρέας Γεωργίου. Τι του συνέβη του ανθρώπου, επειδή είπε την αλήθεια, την οποία παρακολούθησε η κυβέρνηση Παπανδρέου, η κυβέρνηση Παπαδήμου, η κυβέρνηση Σαμαρά-Βενιζέλου, η κυβέρνηση Τσίπρα στο πρώτο εξάμηνο από τα τέσσερα χρόνια και σήμερα η παρούσα Κυβέρνηση Μητσοτάκη;</p>
          <p>Τι είπε ο άνθρωπος; Ό,τι καταγραφόταν από την Εθνική Στατιστική Αρχή για το έλλειμμα και το χρέος και ό,τι επιβεβαιωνόταν από τον άμεσο έλεγχο της τρόικας, των θεσμών, του «Ελέγχου», όπως την έλεγαν το 1898, μετά την τότε πτώχευση της χώρας. Κάπως λέμε αυτούς που μας επιτηρούν. Τι έπαθε ο Γεωργίου μετά; Με πρώτο πρόσωπο στην εναντίον δίωξη την κ. Πολυξένη Δημητρίου, που την τιμάτε, ως Εφέτη, Εισαγγελέα Εφετών και ως Εισαγγελέα του Αρείου Πάγου. Τρεις αναιρέσεις σε ομόφωνες απαλλακτικές αποφάσεις συμβουλίων. Αυτά έπαθε ο άνθρωπος.</p>
          <p>Δεν πρέπει λοιπόν, κυρίες και κύριοι της Νέας Δημοκρατίας, κι απορώ πώς ο Υπουργός σας των Οικονομικών βρήκε στην επιτροπή, που συζητούσε τέσσερα νομοσχέδια σε ένα, διακόσια εβδομήντα δύο άρθρα, την ευκαιρία να κοιτάξει πίσω στο 2009. Κι είπα χθες, στην τριτολογία μου, ότι θυμάμαι πολύ καλά τι έκανε το Υπουργείο Παιδείας -πρώτο υπουργείο- το Υπουργείο Εσωτερικών -δεύτερο υπουργείο- τη σπατάλη που έγινε τον ένα μήνα της προεκλογικής περιόδου για να επηρεαστεί το αποτέλεσμα, που δεν επηρεάστηκε, σας συντρίψαμε τότε.</p>
          <p>Τώρα, για να αναφερθώ και στο τελευταίο σχέδιο νόμου αλλά και στην γενικότερη οικονομική πολιτική, με δύο παραδείγματα, γιατί τόσο χρόνο έχω. Θα κάνουμε βέβαια και πιο εκτεταμένη αναφορά, γιατί όταν θα ολοκληρώσουμε τη συζήτηση επί της μομφής θα συνεχίσουμε τη συζήτηση του σχεδίου νόμου του κ. Σταϊκούρα. Κυρίες και κύριοι της Νέας Δημοκρατίας, που είστε Βουλευτές αλλά όχι Υπουργοί ακόμη, ξέρω πόσο δύσκολο πράγμα είναι να είσαι Βουλευτής της Συμπολίτευσης. Το ξέρω καλά. Άκουσα πολλούς από εσάς και πολλές, που επαινούν το σχέδιο νόμου για διάφορες αρετές, κατά τη γνώμη σας, να συμπεριλαμβάνουν σ’ αυτές και την παροχή της δεύτερης ευκαιρίας. Και το 2016, μιλώντας απέναντι στον κ. Κοντονή, και σήμερα, απέναντι στον κ. Σταϊκούρα τονίζω ότι δεύτερη ευκαιρία δεν παρέχεται. Μην τα μπερδεύουμε τα πράγματα. Άλλο δίνω δεύτερη ευκαιρία –εάν τη δίνω- σε μια επιχείρηση, πριν πτωχεύσει, για να μην πτωχεύσει και άλλο τι θα κάνει ο φτωχός, αυτός δηλαδή που πτώχευσε. Στην Ελλάδα ο φτωχός είναι νεκρός οικονομικά, είναι πεθαμένος. Μπορεί μόνο να προσληφθεί υπάλληλος. Εάν είχε μια δεξιότητα, άσχετη ή σχετική με την εταιρεία του που πτώχευσε, δεν μπορεί να τη χρησιμοποιήσει, δεν μπορεί να βγάλει δελτίο παροχής υπηρεσιών. Σήμερα έτσι είναι τα πράγματα. Είναι νεκρός. Το άρθρο 91, λέει, τα αλλάζει αυτά και δημιουργεί παρεξηγήσεις η διατύπωση. Είναι ακριβώς το ισχύον σήμερα άρθρο 15 του ισχύοντος Πτωχευτικού Κώδικα με την προσθήκη μιας φρασούλας, «εκτός αν άλλως προβλέπεται».</p>
          <p>Κυρίες και κύριοι, δεν θα αλλάξει τίποτα. Το άρθρο είναι κοροϊδία. Δεύτερη ευκαιρία, αγαπητοί και αγαπητές της Νέας Δημοκρατίας, δεν παρέχεται. Ο οικονομικά νεκρός είναι νεκρός. Ο πτωχός είναι νεκρός. Δεν μπορεί παρά μόνο να πάει κάπου να γίνει υπάλληλος. Να έχει δελτίο παροχής υπηρεσιών δεν μπορεί ούτε με το δικό σας σχέδιο νόμου. Άρα, υπερβολές τα όσα λέτε, μην πω και ψεύδη.</p>
          <p>Κλείνω. Δέκα εργαλεία ρευστότητας, μας είπε ο Υπουργός των Οικονομικών, έχει βάλει αυτή η Κυβέρνηση σε εφαρμογή και υπό την έννοια αυτή η Κυβέρνηση έχει κάνει το καθήκον της, λέει. Εμείς κάναμε τρεις Βουλευτές την ίδια επίκαιρη ερώτηση, αλλά με πολλές διαφορετικές πλευρές, Κεγκέρογλου, Κατρίνης και εγώ, στον κ. Γεωργιάδη για τη ρευστότητα στην αγορά και για τα μέτρα ανακούφισης των επιχειρήσεων. Η οικονομική πολιτική είναι γενικότερη πολιτική. Όπως επαινούσα τον κ. Σταϊκούρα, που στις ομιλίες του συμπεριλάμβανε και τον ιδιωτικό τομέα και όχι μόνο τους εθνικούς λογαριασμούς, έτσι έχω δικαίωμα και να μέμφομαι την Κυβέρνηση, γιατί δεν έχει κάνει τα δέοντα. Ποιες είναι οι παροχές από τα εργαλεία ΤΕΠΙΧ ΙΙ, Ταμείο Εγγυοδοσίας και Επιστρεπτέα Προκαταβολή 7 δισεκατομμύρια ευρώ. Τι μας λέει η Εθνική Τράπεζα της Ελλάδος, σε μια μελέτη ότι είναι η μείωση του τζίρου των επιχειρήσεων; 50 δισεκατομμύρια ευρώ. Ανταποκρινόμαστε; Η ελληνική πολιτεία ανταποκρίνεται;</p>
          <p>Δεύτερο στοιχείο και τελευταίο. Πόσες είναι οι μικρές επιχειρήσεις στην Ελλάδα, οι πολύ μικρές; Πολλές, το 97% του συνόλου των ελληνικών επιχειρήσεων. Η ελληνική οικονομία δεν στηρίζεται, δεν έχει κορμό, έχει το 97% της πολύ μικρές επιχειρήσεις σύμφωνα με την κατάταξή τους στην Ε.Ε.. Πόσες δανειοδοτήθηκαν; Να είναι ακριβής ο αριθμός που θα χρησιμοποιήσω. Κύριε Πρόεδρε, τελείωσα. Τα λόγια είναι περιττά από ένα σημείο και μετά. Δώδεκα χιλιάδες επτακόσιες επτά σε σύνολο οκτακοσίων επτά χιλιάδων εξακοσίων εξήντα έξι επιχειρήσεων. Είναι αυτό βοήθεια στην αγορά; Μπορεί με έναν κρατικό μισθό, έναν πολιτικό μισθό, όπως δίνεις σε έναν εργαζόμενο που έχει ανάγκη κάτι –ανεπαρκές, αλλά δίνεις κάτι- να τον κρατήσεις στη ζωή; Οι επιχειρήσεις δεν θα μείνουν έτσι στη ζωή.</p>
          <p>Όταν λοιπόν, όλος ο κρατικός μηχανισμός στα λόγια είναι καλός και κάνει πολιτικές που έχουμε ανάγκη, αλλά η πράξη είναι τελείως αντίθετη αυτό σημαίνει ότι η Κυβέρνηση δεν τα πάει καλά. Γι’ αυτό εμείς υπερψηφίζουμε την πρόταση μομφής. Δεν ταυτιζόμαστε με τους ιππότες σωτηρίας, που κάνανε τα ίδια, είκοσι επτά χιλιάδες πλειστηριασμούς. Όχι. Ούτε δημαγωγούμε. Αλλά, επειδή με το σταγονόμετρο, πραγματικά, ελέγχουμε την οικονομική και γενικότερα κοινωνική πολιτική της Κυβέρνησης, δεν μπορούμε να πούμε όχι σε μία πρόταση μομφής εναντίον της ίδιας συνολικά ή Υπουργού της. Υπερψηφίζουμε με την πρόταση.</p>
        </speech>
        <scene>(Χειροκροτήματα από την πτέρυγα του Κινήματος Αλλαγής)</scene>
        <speech by="georgios_lamproulis" eId="debate_2020-10-24_speech_229">
          <from>Γεώργιος Λαμπρούλης</from>
          <p>Τον λόγο θα δώσουμε τώρα στην κ. Βρυζίδου Παρασκευή από τη Νέα Δημοκρατία και όπως ανακοινώσαμε και προηγουμένως θα ακολουθήσει ο κ. Αποστόλου, η κ. Σακοράφα και μετά ο Υπουργός Εσωτερικών κ. Θεοδωρικάκος.</p>
          <p>Κυρία Βρυζίδου, έχετε τον λόγο.</p>
        </speech>
        <speech by="paraskeui_bruzidou" eId="debate_2020-10-24_speech_230">
          <from>ΠΑΡΑΣΚΕΥΗ ΒΡΥΖΙΔΟΥ</from>
          <p>Ευχαριστώ, κύριε Πρόεδρε.</p>
          <p>Κύριοι Υπουργοί, κυρίες και κύριοι συνάδελφοι, κάθε νομοσχέδιο που έρχεται προς ψήφιση στη Βουλή, κυρίως όμως το νομοσχέδιο του Υπουργείου Οικονομικών, οφείλει να είναι ένα νομοσχέδιο ιδιαίτερα μελετημένο, να δίνει λύσεις στα αδιέξοδα, τα οικονομικά αδιέξοδα των πολιτών, να βοηθά τους πολίτες και να βοηθάει τη χώρα. Επίσης, καθετί πρέπει να μελετάται και στο πλαίσιο ενός γενικότερου οικονομικού κλίματος, διότι είναι το μόνο Υπουργείο που δεν μπορεί ανεξάρτητα να εξετάζει κάθε θέμα, εάν δεν το βλέπει συνολικά, πώς μπορεί να σταθεί στην πορεία της οικονομίας της χώρας.</p>
          <p>Βέβαια, μεγάλη σημασία έχει και η θέση της αντιπολίτευσης σε ένα νομοσχέδιο του Υπουργείου Οικονομικών και μάλιστα όταν γίνεται και πρόταση δυσπιστίας υπάρχει ακόμη μεγαλύτερη ευθύνη. Υπάρχει τεράστια ευθύνη απέναντι σε μια τέτοια θέση, διότι πρέπει να ακολουθήσουν ισχυρά επιχειρήματα, έτσι ώστε οι πολίτες, κυρίως αυτοί που ενδιαφέρονται, οι ταλαιπωρημένοι πολίτες…</p>
        </speech>
        <speech by="andreas_loberdos" eId="debate_2020-10-24_speech_231">
          <from>ΑΝΔΡΕΑΣ ΛΟΒΕΡΔΟΣ</from>
          <p>Δεν ακούγεστε, κυρία συνάδελφε.</p>
          <p>(ΔΙΑΚΟΠΗ)</p>
          <p>(ΜΕΤΑ ΤΗ ΔΙΑΚΟΠΗ)</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής, κ. ΑΠΟΣΤΟΛΟΣ ΑΒΔΕΛΑΣ)</scene>
        <speech by="apostolos_abdelas" eId="debate_2020-10-24_speech_232">
          <from>Απόστολος Αβδελάς</from>
          <p>Κυρίες και κύριοι συνάδελφοι, συνεχίζεται η συνεδρίαση. Καλησπέρα και από την απογευματινή βάρδια.</p>
          <p>Τον λόγο έχει η κ. Βρυζίδου από τη Νέα Δημοκρατία και την όμορφη Πτολεμαΐδα.</p>
        </speech>
        <speech by="paraskeui_bruzidou" eId="debate_2020-10-24_speech_233">
          <from>ΠΑΡΑΣΚΕΥΗ ΒΡΥΖΙΔΟΥ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ κυρίες και κύριοι συνάδελφοι, κάθε νομοσχέδιο από οποιοδήποτε Υπουργείο οφείλει να μελετηθεί καλά και να λάβει υπ’ όψιν του όλες τις παραμέτρους. Κυρίως όμως το νομοσχέδιο του Υπουργείου Οικονομικών οφείλει να λύνει προβλήματα, να δίνει διέξοδο στα αδιέξοδα και να λαμβάνει υπ’ όψιν του συνολικά την οικονομία της χώρας.</p>
          <p>Το νομοσχέδιο που κατατέθηκε από το Υπουργείο πληροί όλες αυτές τις προϋποθέσεις και είναι ιδιαίτερα σημαντικό. Σημαντική όμως και με βαρύτητα είναι και η θέση της αντιπολίτευσης καθώς και οι αποφάσεις της, κυρίως όταν πρόκειται για πρόταση μομφής, πρόταση δυσπιστίας στον Υπουργό και στο αντίστοιχο νομοσχέδιο, διότι μια πρόταση μομφής πρέπει να συνοδεύεται από ισχυρά επιχειρήματα. Πολίτες ταλαιπωρημένοι όπως είναι τα χρεωμένα νοικοκυριά και επιχειρήσεις, θα παρακολουθήσουν το τριήμερο ευελπιστώντας να βρουν διέξοδο ή προτάσεις στα προβλήματα τους. Εάν διαπιστώσουν ότι αυτή η κίνηση δεν έχει κάτι να προσθέσει παρά γίνεται για άλλους λόγους και πολιτικές σκοπιμότητες, τότε θα απογοητευτούν και τα αποτελέσματα θα είναι ακόμη χειρότερα από αυτά που ευελπιστεί μια πρόταση μομφής.</p>
          <p>Το νομοσχέδιο ασχολείται με διάφορα επιμέρους ζητήματα και ένα από αυτά είναι το θέμα των υπερχρεωμένων νοικοκυριών και της πρώτης κατοικίας. Τι γίνεται μέχρι σήμερα; Τι έγινε από την προηγούμενη κυβέρνηση που ισχύει μέχρι τώρα; Κατά τη διάρκεια της θητείας της είχαμε είκοσι έξι χιλιάδες πλειστηριασμούς. Αυτό είναι ένα αρνητικό δεδομένο στο οποίο έπρεπε να δοθεί λύση και να γίνει παρέμβαση.</p>
          <p>Εδώ υπάρχει πρόταση. Λέμε με το παρόν νομοσχέδιο ότι όταν ο πολίτης είναι σε ευάλωτη ομάδα και δεν μπορεί να ανταποκριθεί, θα επιδοτείται για πέντε χρόνια από το κράτος η δόση του προκειμένου να μπορέσει να διατηρήσει το σπίτι του. Αυτό δεν είναι μια λύση σε ένα μεγάλο αδιέξοδο; Τι άλλο πρόβλημα είχαμε μέχρι τώρα; Είχαμε δει δύο εκατομμύρια εξακόσιες κατασχέσεις σε λογαριασμούς. Γιατί οι πολίτες οι οποίοι χρωστούσαν το σπίτι τους, χρωστούσαν και σε δάνεια και σε ασφαλιστικές εισφορές. Υπήρχε ένα δυσβάστακτο βάρος, δεν μπορούσαν να λειτουργήσουν και κάθε χρέωση περνούσε στους λογαριασμούς τους. Και αυτό έρχεται να αναχαιτιστεί με το παρόν σχέδιο νόμου, καθώς επίσης και το τραγικό φαινόμενο της αποποίησης κληρονομιάς, που αναγκάζονταν οικογένειες και παιδιά να το πράξουν διότι ενδεχομένως ο πατέρας τους το τελευταίο διάστημα για κάποιους λόγους είτε είχε αρρωστήσει, είτε είχε χάσει τη ζωή του, δεν μπορούσε να ανταποκριθεί στις υποχρεώσεις του, υπήρχε ένα δυσβάστακτο χρέος και δεν μπορούσαν με κανέναν τρόπο να το αντιμετωπίσουν και αποποιούνταν όχι μόνο την πρώτη κατοικία αλλά και το τελευταίο λιθαράκι της περιουσίας τους. Αυτό ήταν τραγικό.</p>
          <p>Εδώ έρχεται λύση σ’ αυτό το νομοσχέδιο. Με ποιον τρόπο; Δίνει τη δυνατότητα σε διακόσιες σαράντα δόσεις να διακανονιστούν όλες οι οφειλές και σε χρόνο είκοσι ετών να αποπληρωθεί. Είναι μικρή προσφορά αυτή και λύση και διέξοδος; Είναι τεράστια διέξοδος. Διότι αν δούμε τους ανθρώπους που έχουν προβλήματα, αν περπατήσουμε δίπλα τους και συζητήσουμε εκείνο που ζητούν είναι τη δυνατότητα να χρηματοδοτηθούν με δάνεια. Αυτό δεν είναι ένα εικοσαετές δάνειο που του δίνει τη δυνατότητα να λύσει τα προβλήματά του, να πληρώσει τις οφειλές του και να μπορέσει να λειτουργήσει;</p>
          <p>Υπάρχουν και οι άλλες περιπτώσεις των πολιτών οι οποίοι δεν μπορούν να κάνουν ούτε αυτή την κίνηση. Σ’ αυτούς τους πολίτες δίνει τη δυνατότητα για δώδεκα χρόνια όταν ιδιωτικός φορέας πάρει το σπίτι τους, να μένουν στο σπίτι τους με ενοίκιο το οποίο επιδοτείται από το κράτος και σε δώδεκα χρόνια όταν μπορέσει να τακτοποιήσει τα οικονομικά του, να ξαναγοράσει στην εμπορική αξία το σπίτι του και να είναι δικό του. Δεν νοικιάζει όμως το σπίτι του. Τι νοικιάζει; Αυτό που θα έχανε έτσι και αλλιώς από τον πλειστηριασμό που θα γινόταν τις επόμενες μέρες. Άρα και αυτό είναι σημαντική βοήθεια.</p>
          <p>Τι είναι λοιπόν αυτό το οποίο φέρνει το νομοσχέδιο; Το νομοσχέδιο έρχεται και φέρνει λύσεις σε σημαντικά ζητήματα, διευκολύνει τους πολίτες. Και επιπρόσθετα διευκολύνει και ποιους; Τους επιχειρηματίες οι οποίοι σήμερα δεν έχουν ΑΦΜ, δεν έχουν ασφαλιστική ενημερότητα, δεν έχουν ΑΠΔ κάποιοι λόγω των οφειλών τους και είναι καταχρεωμένοι. Του δίνει τη δυνατότητα μέσα από μία διαδικασία να αποτινάξει πλήρως τα χρέη του και σε μηδενική βάση να ξεκινήσει την πορεία του. Και βέβαια αν έχει περιουσία, του δίνει την δυνατότητα ένα μέρος της περιουσίας του να ισοψηφιστεί με τα χρέη και το υπόλοιπο να το κρατήσει, ξεκινώντας ξανά με το ΑΦΜ του μια καινούρια δραστηριότητα και από τα οικονομικά του οφέλη να πληρώνει και μέρος των οφειλών του.</p>
          <p>Όλες αυτές οι διευκολύνσεις δεν αναφέρονται σε ανθρώπους που έχουν λυμένα τα προβλήματά τους, βρίσκονται σε μία ήσυχη καθημερινότητα και ξαφνικά έρχεται να τους δυσκολέψει. Έρχεται σε ανθρώπους που δεν μπορούν να δουλέψουν, που είναι στο περιθώριο, που θα χάσουν έτσι κι αλλιώς από τον πλειστηριασμό από τους προηγούμενους νόμους το σπίτι τους, στους ανθρώπους που είναι σε αδιέξοδο.</p>
          <p>Θεωρώ λοιπόν ότι η πρόταση μομφής πρέπει να καταψηφιστεί, διότι πραγματικά δεν έχει στόχο, δεν έχει αντικείμενο, δεν έχει προορισμό, δεν έχει αποτέλεσμα, δεν βοηθάει πουθενά. Δημιουργείται μια κινητικότητα, η οποία όμως δεν βοηθάει κανέναν. Επιπρόσθετα θα πρέπει να στηριχτεί το νομοσχέδιο του Υπουργείου Οικονομικών, διότι έχει δείξει όλο αυτό το διάστημα ότι είναι κοντά στον πολίτη, του βρίσκει λύσεις, δεν τις αφήνει στο περιθώριο χωρίς να τις αγγίζει. Τις βάζει πάνω στο τραπέζι και βρίσκει λύσεις. Όλες είναι προς όφελος των πολιτών -άλλες λίγο, άλλες περισσότερο- όπως η μείωση του ΕΝΦΙΑ, η μείωση του ΦΠΑ, η αύξηση του αφορολογήτου.</p>
          <p>Έχει δώσει πάρα πολλές λύσεις, έχει βοηθήσει την περίοδο του κορωνοϊού. Έχει βοηθήσει τις επιχειρήσεις, οι οποίες έχουν πληγεί από τον κορωνοϊό. Στις έκτακτες συνθήκες και στις καταστροφές βρέθηκε δίπλα στους πολίτες και πρέπει να το ενθαρρύνουμε να συνεχίσει με αυτούς τους ρυθμούς μαζί με το Υπουργείο Άμυνας και το Υπουργείο Εξωτερικών, που μας κάνει περήφανους με την πολιτική που ακολουθεί και με την οργάνωση στην άμυνα, δίνοντας μια απάντηση στην Τουρκία η οποία αναχαιτίστηκε και θα σταματήσει πλέον να παίζει στην πλάτη του ελληνικού λαού τα επεκτατικά της παιχνίδια.</p>
          <p>Θεωρώ ότι η μομφή δεν έχει καμμία πραγματικά σημασία. Ήδη στη συζήτηση οι πολίτες που ενδιαφέρονται, έχουν απογοητευτεί. Παρ’ όλα αυτά θεωρώ ότι μέσα από τον διάλογο πάντα μπορούν να υπάρξουν επιχειρήματα, να υπάρχουν σκέψεις, να υπάρχουν προτάσεις για να βοηθήσουμε τους ταλαιπωρημένους πολίτες και προς αυτή την κατεύθυνση θεωρώ ότι κάθε κουβέντα και κάθε κατάθεση επιχειρημάτων είναι θετική για την εξέλιξη και την πορεία της ανάπτυξης και της προόδου της χώρας μας.</p>
          <p>Να είστε καλά. Ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="apostolos_abdelas" eId="debate_2020-10-24_speech_234">
          <from>Απόστολος Αβδελάς</from>
          <p>Κι εμείς ευχαριστούμε, κυρία Βρυζίδου.</p>
          <p>Πάμε στην Εύβοια, στον κ. Ευάγγελο Αποστόλου από τον ΣΥΡΙΖΑ.</p>
          <p>Ορίστε, έχετε τον λόγο, κύριε Αποστόλου.</p>
        </speech>
        <speech by="euaggelos_apostolou" eId="debate_2020-10-24_speech_235">
          <from>ΕΥΑΓΓΕΛΟΣ ΑΠΟΣΤΟΛΟΥ</from>
          <p>Ευχαριστώ, κύριε Πρόεδρε.</p>
          <p>Θα σταθώ με την παρέμβασή μου στα δεινά που φέρνει στον ελληνικό λαό το νομοσχέδιο που προκάλεσε τη δική μας πρόταση μομφής κατά του Υπουργού Οικονομικών.</p>
          <p>Τρομάξατε κύριοι Υπουργοί τα νοικοκυριά με τον πλειστηριασμό της κύριας κατοικίας τους που θεσπίζετε. Κυρίες και κύριοι συνάδελφοι, το επαναλαμβάνω και πάλι, ότι επί ΣΥΡΙΖΑ δεν έγινε ούτε ένας πλειστηριασμός της πρώτης κατοικίας. Κακώς επικαλείστε στοιχεία, τα οποία δεν έχουν σχέση με αυτά, ιδιαίτερα τώρα που ο ελληνικός λαός και η πρώτη κατοικία απειλούνται με το νομοσχέδιο που φέρνετε. Γιατί δεν προβλέπεται καμμία προστασία, αφού για να υπάρχει η προστασία προϋποθέτει ότι ο οφειλέτης διατηρεί την κυριότητα του ακινήτου.</p>
          <p>Η αφαίρεση του συνόλου των περιουσιακών στοιχείων του οφειλέτη σε συνδυασμό με την παρακράτηση ή δέσμευση μέρους των ετησίων εισοδημάτων του θα σημάνει το τέλος για χιλιάδες οφειλέτες. Θα σημάνει κυρίως την κατάργηση της προστασίας της πρώτης κατοικίας. Η μετατροπή μέρους του ετήσιου εισοδήματος σε πτωχευτική περιουσία στην πράξη σημαίνει άρση του ακατάσχετου μισθού και σύνταξης.</p>
          <p>Δεν αντιλαμβάνεστε ότι το τεκμήριο παύσης πληρωμών μπορεί να ανοίξει τον δρόμο για μαζικές πτωχεύσεις επιχειρήσεων και άρα να στερήσει την αγορά από την παρουσία τους, που σημαίνει ότι θα χαθούν θέσεις εργασίας και γενικότερα θα πληγεί η εθνική οικονομία;</p>
          <p>Είναι γνωστό, κυρίες και κύριοι συνάδελφοι, ότι οι τράπεζες δεν είναι καθόλου συνεργάσιμες στο επίπεδο της συναίνεσης, προκειμένου να βρεθεί μια λύση όταν υπάρχει διαφορά με τον δανειολήπτη. Πώς αντιμετωπίζετε εσείς τη συγκεκριμένη συμπεριφορά τους; Τη θωρακίζετε με το νομοσχέδιο με πρόσθετα εργαλεία για να συνεχίσουν αυτήν την αδιάλλακτη πολιτική. Μια πολιτική που θα οδηγήσει σε ανεξέλεγκτη εξάπλωση των πτωχεύσεων. Θα κλείσουν οι πολύ μικρές και μικρομεσαίες επιχειρήσεις που σήμερα συνθλίβονται από την κρίση. Θα σφίξει ακόμα περισσότερο η θηλιά της υπερχρέωσης στον λαιμό των οικονομικά ασθενέστερων και των ευάλωτων νοικοκυριών.</p>
          <p>Ο οφειλέτης έως ότου κριθεί ότι απαλλάσσεται από τα χρέη του δεν φαίνεται να μπορεί να καρπωθεί το εισόδημα που αποκτά μετά την πτώχευσή του παρά μόνο τις εύλογες δαπάνες διαβίωσης. Η βελτίωση που κάνατε την τελευταία στιγμή με την αύξηση των δαπανών διαβίωσης δεν αλλάζει το αποτέλεσμα. Με άλλα λόγια ακόμα και εάν καταφέρει μετά την κήρυξή του σε πτώχευση να επιτύχει κάποιο ικανοποιητικό εισόδημα καταδικάζεται να διαβιεί με τα ελάχιστα απαιτούμενα μέχρι νεωτέρας. Είναι σαφές ότι η ρύθμιση αυτή είναι ιδιαιτέρως προβληματική.</p>
          <p>Η απαλλαγή του οφειλέτη εξαιρεί περιπτώσεις οφειλών που προκλήθηκαν από δόλο ή βαριά αμέλεια και που άπτονται ποινικής ή διοικητικής φύσεως αδικημάτων και παραβιάσεων. Σας ρωτώ, λοιπόν, με βάση αυτή τη ρύθμιση: Ποιος επιχειρηματίας δεν βαρύνεται και με οφειλές που ταυτόχρονα συνιστούν και ποινικό αδίκημα ή διοικητικό παράπτωμα, όπως παραδείγματος χάριν η έκδοση ακάλυπτων επιταγών ή μη πληρωμή φόρων και εισφορών ιδιαίτερα σε μια περίοδο πανδημίας, μια περίοδο κρίσης που βιώνουμε; Πώς αυτός θα προστατευτεί έναντι πιστωτών που με καλή ή και κακή πίστη θα του αποδίδουν βαριά αμέλεια ή δόλο για τις έναντι εκείνων οφειλές;</p>
          <p>Πρόκειται, λοιπόν, για εξαιρέσεις που αν μη τι άλλο θα παρατείνουν επ’ αόριστο τον χρονικό ορίζοντα της απαλλαγής του. Πιστεύετε αλήθεια, ότι έτσι θα αντιμετωπίσετε με τρόπο ολιστικό, ενιαίο και συνεκτικό την υπερχρέωση των φυσικών και νομικών προσώπων; Το αντίθετο ακριβώς θα πετύχετε.</p>
          <p>Ο νέος Πτωχευτικός δεν είναι ούτε διευθέτηση οφειλών ούτε μια δεύτερη ευκαιρία. Είναι ίσως δεύτερη ευκαιρία για τους πιστωτές γιατί για τους οφειλέτες δεν φαίνεται να υπάρχει σοβαρή δεύτερη ευκαιρία.</p>
          <p>Υπάρχουν και άλλα ερωτήματα, κύριε Υπουργέ, που χρειάζεται να απαντήσετε. Τι θα κάνετε με τις παραγωγικές μονάδες της χώρας που είναι δεσμευμένες σε ατέρμονες διαδικασίες ρύθμισης ή και πτώχευσης; Στον αγροτικό χώρο υπάρχουν ιδιωτικές και συνεταιριστικές μονάδες που μπορούν ανταποκρίνονται στα λειτουργικά τους έξοδα, αλλά όχι στην εξυπηρέτηση των υπόλοιπων οφειλών, μονάδες που έχουν σχέση –προσέξτε το αυτό- και με την κάλυψη των διατροφικών μας αναγκών. Είναι δυνατό στην πανδημία που βιώνουμε να προχωρείτε στο κλείσιμό τους; Δεν αντιλαμβάνεστε ότι πρέπει όχι μόνο να συνεχίσουν την λειτουργία τους, αλλά και να επαναλειτουργήσουν αυτές που είναι κλειστές;</p>
          <p>Εσείς δίνετε αντίθετα για μια ακόμα φορά λύση στα μη εξυπηρετούμενα δάνεια των τραπεζών και τις PQH είτε με το ξεπούλημά τους σε ξένα funds.</p>
          <p>Συμπερασματικά λοιπόν, ο νέος Πτωχευτικός Κώδικας συνιστά ένα νομοθέτημα που βρίσκεται μακράν μιας ριζοσπαστικής νομοθετικής πρωτοβουλίας που θα μετέβαλε δραστικά την πτωχευτική πραγματικότητα στην Ελλάδα. Αντίθετα αποτυπώνει την πλέον σκληρή και έξω από κοινωνικές ανάγκες πολιτική της Κυβέρνησής σας.</p>
          <p>Η πολιτική σας για την πρώτη κατοικία, τις πτωχεύσεις και πλειστηριασμούς φαίνεται καθαρά ποιους θέλει να εξυπηρετήσει. Δεν υπάρχει καμμία ευαισθησία για τους ανθρώπους που έχασαν τη δουλειά τους, για τον μικρό επιχειρηματία που παλεύει να σώσει την επιχείρησή του και μάλιστα κατά τη διάρκεια μιας πανδημικής κρίσης, για τον εργαζόμενο που βλέπει μετά την υποβάθμιση της κατάταξής του στον πίνακα των πιστωτών ότι δεν δικαιούται πλέον ούτε καν τη νόμιμη αποζημίωσή του από την επιχείρηση που πτωχεύει.</p>
          <p>Κύριοι Υπουργοί, υπάρχει πολύ αναλγησία στο νομοσχέδιό σας και αυτό είναι που μας ανάγκασε να προβούμε στην κατάθεση της συγκεκριμένης πρότασης.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="apostolos_abdelas" eId="debate_2020-10-24_speech_236">
          <from>Απόστολος Αβδελάς</from>
          <p>Ευχαριστούμε πολύ, κύριε Αποστόλου.</p>
          <p>Τον λόγο έχει τώρα η Αντιπρόεδρος της Βουλής κ. Σοφία Σακοράφα Βουλευτής του Β3΄ Νοτίου Τομέα του ΜέΡΑ25.</p>
        </speech>
        <speech by="sofia_sakorafa" eId="debate_2020-10-24_speech_237">
          <from>ΣΟΦΙΑ ΣΑΚΟΡΑΦΑ</from>
          <p>Ευχαριστώ πολύ, κύριε Πρόεδρε.</p>
          <p>Η αφορμή για τη σημερινή πρόταση δυσπιστίας ήταν το νομοσχέδιο για την πτώχευση των Ελλήνων. Προφανώς δεν πρόκειται για ατομική υπόθεση του κ. Σταϊκούρα. Το νομοσχέδιο είναι μία ακόμα επίθεση της Κυβέρνησης Μητσοτάκη στο σώμα της ελληνικής κοινωνίας. Ένα ακόμη αντικοινωνικό νομοσχέδιο με προκλητικά ταξικό χαρακτήρα που επιτίθεται κατά της μικροϊδιοκτησίας και κατά των οφειλετών χωρίς καμμία διάκριση.</p>
          <p>Σε ποιους επιλέγετε να επιτεθείτε σήμερα; Σε αυτούς που τόσα χρόνια υφίστανται τις συνέπειες των πολιτικών σας, αυτούς στους οποίους επιβάλατε την πτώχευση της χώρας και μετά από αυτήν την εξοντωτική πολιτική των μνημονίων.</p>
          <p>Θαυμάζουμε για μια ακόμα φορά την επικοινωνιακή αντιστροφή της πραγματικότητας. Μιλάτε για δήθεν δεύτερη ευκαιρία ενώ το νομοσχέδιο έπρεπε να έχει τίτλο «Χαριστική βολή στους οφειλέτες».</p>
          <p>Θέλετε να αποτελειώσετε αυτούς που έχουν τραυματιστεί βαριά από τα εκτελεστικά αποσπάσματα των πολιτικών και των δικών σας και των προηγούμενων και να απαλλοτριώσετε όποια περιουσία τους έμεινε υπέρ του νοσηρού συστήματος των τραπεζών. Αν υπάρχει μια ευκαιρία αυτή είναι για τις τράπεζες.</p>
          <p>Δεν θα επεκταθώ άλλο στο νομοσχέδιο. Το κόμμα μας εξέφρασε σαφή και εμπεριστατωμένη θέση εναντίον του. Άλλωστε έχουμε καταθέσει ολοκληρωμένη πρόταση, το σχέδιο «ΟΔΥΣΣΕΑΣ», για την προστασία των πολιτών.</p>
          <p>Κυρίες και κύριοι συνάδελφοι, πολλά νομοσχέδια της Κυβέρνησης Μητσοτάκη ήταν εξίσου πρόσφορα για προτάσεις δυσπιστίας. Δεν χρειάζεται να αναφέρω παραδείγματα. Ευτυχώς και οι νόμοι δημοσιεύονται και στη Βουλή τηρούνται Πρακτικά. Πέρα όμως, από τη νομοθέτηση θα ήταν εύλογη η πρόταση δυσπιστίας και για την εφαρμοζόμενη κυβερνητική πολιτική με πάρα πολλές αφορμές. Θα αρκούσε μία μόνο φωτογραφία από τα μέσα μαζικής μεταφοράς εν μέσω πανδημίας. Θα αρκούσε μόνο ο πίνακας με τις κενές οργανικές θέσεις στο σύστημα υγείας ή την επάρκεια των υποδομών του. Θα αρκούσε μόνο η απλή παράθεση των στοιχείων για την εγκληματική διαχείριση του τουρισμού το καλοκαίρι. Θα αρκούσε, επίσης, από μόνη της η κάθε πτυχή της εγκληματικά αντιπεριβαλλοντικής πολιτικής της Κυβέρνησης.</p>
          <p>Ακόμα περισσότερο σήμερα η Κυβέρνηση τροποποιεί στην πράξη κρίσιμες ποινικές διατάξεις. Η σύλληψη και φυλάκιση των ναζιστών που καταδικάσθηκαν για τα εγκλήματά τους είναι πλέον δυνατή μόνο με την ατομική συναίνεση του καταδικασθέντα. Αυτοί στην Ελλάδα του κ. Μητσοτάκη και του κ. Χρυσοχοΐδη μόνο οικειοθελώς θα εκτίσουν τις ποινές τους και μόνο όσοι προσήλθαν από μόνοι τους φυλακίζονται.</p>
          <p>Κυρίες και κύριοι συνάδελφοι, εμείς στο ΜέΡΑ25 δεν είμαστε απλά δύσπιστοι απέναντι στην Κυβέρνηση Μητσοτάκη, είμαστε εναντίον της πολιτικής της. Προσπαθήσαμε με κάθε προσωπικό κόστος να διαφυλάξουμε το δικαίωμά μας να εκφράζουμε αυτήν την αντίθεσή μας και την υποστηρίζουμε και στο κίνημα και με συγκεκριμένες πολιτικές προτάσεις. Αξία στην πολιτική παρουσία του καθενός μας δίνει μόνο η συνέχεια και η συνέπεια στον δημόσιο λόγο και τη δράση τους.</p>
          <p>Εσείς, συνάδελφοι του ΣΥΡΙΖΑ, που σήμερα μας καλείτε να ψηφίσουμε την πρόταση δυσπιστίας τι έχετε διαφυλάξει από όλα αυτά; Εσείς, που σήμερα διαρρηγνύετε τα ιμάτιά σας, δεν αφήσατε τίποτα πίσω σας, καμμία ασπίδα, κανένα ανάχωμα για να αντιμετωπιστεί η σημερινή επίθεση της Κυβέρνησης. Άλλωστε δεν φέρνουν και καμμία ριζική ανατροπή οι νόμοι τους, απλά συνεχίζουν σε έναν ανοιχτό και στρωμένο από εσάς δρόμο.</p>
          <p>Το σημερινό κρίσιμο θέμα είναι χαρακτηριστικό παράδειγμα. Ο κ. Σταϊκούρας δεν ανατρέπει κανένα νομοθέτημά σας για τα κόκκινα δάνεια και την προστασία της πρώτης κατοικίας, απλά συνεχίζει όσα είχατε ουσιαστικά προετοιμάσει. Η πώληση των κόκκινωνδανείων και το σχέδιο «ΗΡΑΚΛΗΣ» φέρνουν την υπογραφή του κ. Τσακαλώτου. Τότε δεν είδαμε καμμία πρόταση δυσπιστίας. Η θέσπιση του ιδιώνυμου για το αδίκημα της διατάραξης των πλειστηριασμών έχει την υπογραφή του κ. Κοντονή. Ούτε τότε είδαμε καμμία πρόταση δυσπιστίας. Όταν η κυβέρνησή σας κατάλαβε ότι δεν τα βγάζει πέρα με τις συγκρούσεις στα ειρηνοδικεία κάθε Τετάρτη, που δεν άφηναν τους πλειστηριασμούς να προωθούνται κατά τις ορέξεις των τραπεζών, ο κ. Τσακαλώτος έφερε τους ηλεκτρονικούς πλειστηριασμούς. Και πάλι δεν είδαμε πρόταση δυσπιστίας από εσάς.</p>
          <p>Θυμάστε το αμαρτωλό τρίγωνο; Τράπεζες, μέσα μαζικής ενημέρωσης και Κυβέρνηση. Όταν είχαμε την υπογραφή του κ. Δραγασάκη, λόγω και πρότερης κυβερνητικής εμπειρίας ως υπουργού –να σας θυμίσω- του κ. Τζανετάκη, μεθοδεύτηκε η απαξίωση των μετοχών του δημοσίου στις τράπεζες και το ξεπούλημά τους στα ξένα funds. Και πάλι δεν θυμάμαι καμμία πρόταση δυσπιστίας. Όπως, επίσης, δεν θυμάμαι έστω και έναν τραπεζίτη, που όχι να διώχθηκε ή να μηνύθηκε, αλλά έστω να παύθηκε, τουλάχιστον, σαν ανίκανος. Όλοι επιβραβεύτηκαν και ξαναχρησιμοποιήθηκαν. Το σημερινό τοπίο στα μέσα μαζικής ενημέρωσης, τα οποία και πάλι καταγγέλλετε, φέρνει φαρδιά πλατιά την υπογραφή του κ. Νίκου Παππά. Το αμαρτωλό τρίγωνο εντελώς αλώβητο συνεχίζει με οποιαδήποτε Κυβέρνηση.</p>
          <p>Κύριοι συνάδελφοι, τα πράγματα είναι απλά. Με απλή ευθύνη της ηγεσίας το μόνο πράγμα στο οποίο εναντιώθηκε πραγματικά η Κυβέρνηση ΣΥΡΙΖΑ ήταν το αυθόρμητο ιστορικό κίνημα που την ανέδειξε. Δεν θα πω τίποτα για το δημοψήφισμα. Είναι περιττό. Μην προσπαθείτε, λοιπόν, να ξεγελάσετε τον κόσμο με το επιχείρημα ότι δήθεν δεν σας άφηναν οι απέξω να κάνετε όσα θέλετε. Μπορούσατε να κάνετε αλλά αποδεικνύεται ότι δεν θέλετε.</p>
          <p>Λόγω επικαιρότητας θα θυμίζω το εξής: ότι μαζί με τον κ. Τσίπρα ανακοινώναμε προεκλογικά το πρόγραμμα του ΣΥΡΙΖΑ στην ΑΘΗΝΑΪΔΑ. Εγώ η ίδια εκφώνησα μεταξύ άλλων ότι θα καταργήσουν τα ΜΑΤ.</p>
          <p>Ποιοι θεσμοί σας πίεσαν, κύριοι του ΣΥΡΙΖΑ, να μην καταργήσετε τα ΜΑΤ; Ποιοι ξένοι σας πίεσαν να μην φέρουν διακριτικά κατά την υπηρεσία τους για να υπάρχει ταυτότητα και ευθύνη στη λειτουργία τους;</p>
          <p>Επομένως, προφανώς, δεν έχετε το δικαίωμα σήμερα να μιλάτε εσείς για τον εκφασισμό στη λειτουργία της αστυνομίας. Αλήθεια, ενώ συμβαίνουν όλα αυτά στην αστυνομία του κ. Χρυσοχοΐδη και του κ. Μητσοτάκη, γιατί μέχρι σήμερα δεν έχουμε ακούσει ούτε μια δημόσια δήλωση από τον κ. Τόσκα, από την κ. Γεροβασίλη για την εμπειρία τους στο συγκεκριμένο Υπουργείο; Για τα ΜΑΤ, για την «Aύρα», για τα χημικά αγορασμένα από τον φίλο Μπ. Νετανιάχου;</p>
          <p>Κλείνοντας να πω και κάτι ακόμα: Είμαι πάντα απέναντι σε αυτές τις πολιτικές και επειδή οι πολιτικές υλοποιούνται από πρόσωπα, είμαι απέναντι και στα πρόσωπα. Πράγματι, η ευθύνη της Κυβέρνησης είναι συλλογική και σίγουρα ο κ. Σταϊκούρας δεν υλοποιεί προσωπική του πολιτική.</p>
          <p>Όπως είπα, εμείς έχουμε διαλέξει για τον εαυτό μας το δικαίωμα να είμαστε αντίθετοι. Εσείς πώς θα υπερψηφίσετε αυτή την πρόταση δυσπιστίας; Την ίδια ώρα, που θα το κάνετε, θα καταψηφίζετε και τη δική σας κυβερνητική πολιτική. Δεν πιστεύω ότι μπορείτε να κατακτήσετε αυτή την ωριμότητα, συνάδελφοι και συναδέλφισσες του ΣΥΡΙΖΑ. Αργήσατε πολύ. Είχατε πολλές αφορμές να καταθέσετε πρόταση δυσπιστίας, σας το είπα και πριν. Είχατε πολλές αφορμές με την Κυβέρνηση Μητσοτάκη, καθώς και πολλές αφορμές και για τη δική σας Κυβέρνηση. Το κάνατε μόλις τώρα και μάλιστα προσχηματικά. Αργήσατε πολύ. Αργήσατε, γιατί το ρολόι της πολιτικής σας συνείδησης έχει κολλήσει και πάει πίσω, τουλάχιστον, μια συνείδηση πίσω.</p>
          <p>Ευχαριστώ, κύριε Πρόεδρε.</p>
        </speech>
        <speech by="apostolos_abdelas" eId="debate_2020-10-24_speech_238">
          <from>Απόστολος Αβδελάς</from>
          <p>Ευχαριστώ, κυρία Σακοράφα. Ήσασταν ακριβής στο χρόνο σας. Όταν είσαι Αντιπρόεδρος, ξέρεις τι γίνεται.</p>
          <p>Έκλεισε ο έβδομος κύκλος. Όπως έχει ανακοινωθεί, από τον όγδοο και μετά μειώνεται ο χρόνος κατά ένα λεπτό, δηλαδή πάμε στα έξι λεπτά. Όμως, τώρα θα δώσω τον λόγο στον Υπουργό Εσωτερικών, κ. Παναγιώτη Θεοδωρικάκο για περίπου δέκα λεπτά.</p>
          <p>Μετά θα λάβει τον λόγο η κ. Αδαμοπούλου, Κοινοβουλευτική Εκπρόσωπος του ΜέΡΑ25 και κατόπιν είστε εσείς, κύριε Γκίκα.</p>
          <p>Κύριε Υπουργέ, έχετε τον λόγο.</p>
        </speech>
        <speech by="panagiotis_theodorikakos" eId="debate_2020-10-24_speech_239">
          <from>ΠΑΝΑΓΙΩΤΗΣ ΘΕΟΔΩΡΙΚΑΚΟΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, βρισκόμαστε σε μια περίοδο μεγάλων προκλήσεων και κινδύνων. Η πανδημία του κορωνοϊού με βαριές υγειονομικές, κοινωνικές και οικονομικές συνέπειες σε όλη την ανθρωπότητα και η διαρκώς επιδεινούμενη κρίση στις ελληνοτουρκικές σχέσεις προσδιορίζουν το περιβάλλον στο οποίο κινούμαστε.</p>
          <p>Μέσα σε αυτό το τοπίο, η Αξιωματική Αντιπολίτευση επέλεξε να προχωρήσει σε πρόταση μομφής στον Υπουργό Οικονομικών. Αντιλαμβάνομαι ότι ο ΣΥΡΙΖΑ έχει ανάγκη να βελτιώσει την κομματική του συσπείρωση. Αλλά αυτό δεν πιστεύω ότι επιτυγχάνεται με παλαιοκομματικούς τακτικισμούς. Όσοι πολίτες αυτοπροσδιορίζονται ως αριστεροί -και ενδεχομένως σας ψήφισαν- δεν σας ακούν μετά την πολιτική που έχετε ακολουθήσει, την αναξιόπιστη πολιτική στην τετραετή διακυβέρνησή σας. Όσοι πολίτες, οι οποίοι είναι φυσικά η συντριπτική πλειοψηφία, αυτοπροσδιορίζονται ως άνθρωποι του μέτρου και της λογικής δεν σας ακούν γιατί δεν έχετε τεκμηριωμένες προτάσεις και εναλλακτικό σχέδιο στα σημερινά πράγματα της χώρας ούτε τους αντίστοιχους αξιόπιστους εκπροσώπους. Για αυτό, κυρίες και κύριοι συνάδελφοι, ένα μεγάλο τμήμα πολιτών που ψήφισαν την Αξιωματική Αντιπολίτευση, τον ΣΥΡΙΖΑ στις πρόσφατες εκλογές έλκεται από τις αποτελεσματικές και υπεύθυνες πολιτικές του Κυριάκου Μητσοτάκη σε σημαντικούς κοινωνικούς τομείς. Αυτό είναι που σας ενοχλεί και αυτό προσπαθείτε να εμποδίσετε μέσα από τέτοιες κινήσεις τακτικισμού.</p>
          <p>Ξεκαθαρίζω ότι για εμάς δεν αρκεί μια πολιτική υπεροχή που βασίζεται στην καταδίκη της προηγούμενης κυβέρνησης. Στόχος μας είναι να ακολουθούμε αξιόπιστες και αποτελεσματικές πολιτικές που ενώνουν την κοινωνία και πηγαίνουν μπροστά τη χώρα. Ο πήχης είναι ψηλά για την Κυβέρνηση της Νέας Δημοκρατίας.</p>
          <p>Στη δύσκολη εποχή που ζούμε η ανάγκη για μεταρρυθμίσεις είναι απόλυτη προτεραιότητα. Και αυτή ακριβώς είναι η στρατηγική μας στο Υπουργείο Εσωτερικών, την ευθύνη του οποίου πριν από δεκαπέντε μήνες μου ανέθεσε ο Πρωθυπουργός. Έχουμε ήδη κάνει πράξη έξι μεγάλες και κρίσιμες μεταρρυθμίσεις και προχωράμε στις επόμενες τέσσερις το αμέσως επόμενο διάστημα, επιταχύνοντας το έργο μας. Είναι σημαντικές μεταρρυθμίσεις, οι οποίες αλλάζουν το τοπίο της δημόσιας διοίκησης και της αυτοδιοίκησης στη χώρα, μεταρρυθμίσεις που αφορούν το σύνολο της κοινωνίας και έχουν μεγάλη επίδραση στη ζωή των πολιτών και στις προοπτικές του κοινωνικού συνόλου, μεταρρυθμίσεις που γίνονται πάντα με σταθερή και συνεχή προσπάθεια να συγκεντρώνουν τις μέγιστες δυνατές συγκλίσεις και συναινέσεις.</p>
          <p>Η πρώτη ήταν η ψήφος των Ελλήνων του εξωτερικού, που σχεδόν ομόφωνα η ελληνική Βουλή ενέκρινε, μεταρρύθμιση που τίθεται σε εφαρμογή τον επόμενο μήνα, τον Νοέμβριο με τη λειτουργία της ηλεκτρονικής πλατφόρμας που έχει προετοιμαστεί και την αντίστοιχη επικοινωνιακή καμπάνια, πάντα σε συνεργασία με το σύνολο των πολιτικών δυνάμεων του τόπου και φυσικά, την ελληνική ομογένεια σε ολόκληρο τον κόσμο.</p>
          <p>Η δεύτερη σπουδαία μεταρρύθμιση, όπως εκ των πραγμάτων αποδείχθηκε, είναι αυτή που αφορούμε τα αδήλωτα τετραγωνικά, μεταρρύθμιση που αγκάλιαζε το σύνολο των πολιτών της χώρας. Σχεδόν τρία εκατομμύρια νοικοκυριά βρήκαν διέξοδο σε αυτή, βάζοντας τάξη στα του οίκου τους. Οι πολίτες γλύτωσαν 1,5 εκατομμύριο ευρώ πρόστιμα και τέλη, ενώ η Αυτοδιοίκηση και το κράτος κερδίζει σε ετήσια βάση 150 εκατομμύρια ευρώ πρόσθετα έσοδα το χρόνο.</p>
          <p>Όμως, πάνω απ’ όλα, η συγκεκριμένη ρύθμιση βοήθησε καθοριστικά στην ενίσχυση και οικοδόμηση σχέσεων εμπιστοσύνης ανάμεσα στο κράτος και στους πολίτες. Η εμπιστοσύνη αυτή ενισχύθηκε από την καινοτόμο διαχείριση του δημόσιου τομέα την περίοδο της καραντίνας και τις σημαντικότατες έγκαιρες αποφάσεις του Πρωθυπουργού εκείνη την περίοδο, με τις οποίες σώθηκαν ανθρώπινες ζωές στη χώρα. Για εμάς δεν υπάρχει τίποτα σπουδαιότερο, μέγιστη προτεραιότητα και αξία για την εφαρμογή στην πολιτική μας η ανθρώπινη ζωή.</p>
          <p>Η τρίτη σημαντική μεταρρύθμιση, που πετύχαμε, είναι η ουσιαστική και σταθερή στήριξη της αυτοδιοίκησης μέσα από τη διασφάλιση της κυβερνησιμότητας δήμων και περιφερειών, αντιμετωπίζοντας τις πολύ αρνητικές συνέπειες από μια καθολική και ιδεοληπτική εφαρμογή της απλής αναλογικής.</p>
          <p>Παράλληλα ενισχύσαμε με πράξεις, όχι με λόγια, τον κοινωνικό χαρακτήρα της αυτοδιοίκησης και ιδιαίτερα τις κοινωνικές υποδομές της και την κοινωνική της πολιτική στηρίζοντας εμβληματικούς θεσμούς, με πιο χαρακτηριστική περίπτωση το «Βοήθεια στο Σπίτι». Στους επόμενους μήνες ολοκληρώνεται για αυτό το πρόγραμμα η πρόσληψη εργαζομένων, μονίμων στελεχών, σε έναν θεσμό που υποστηρίζει περί τους ογδόντα χιλιάδες μοναχικούς και αδύναμους ανθρώπους σε όλη τη χώρα, που ανήκουν κυρίως στην τρίτη ηλικία, μια δομή που προσφέρει αλληλεγγύη και ενισχύει στην πράξη την κοινωνική συνοχή, μια δομή που για αυτόν τον λόγο τη στηρίζουμε με πάθος.</p>
          <p>Η τέταρτη μεταρρύθμιση είναι η πολιτογράφηση ως Ελλήνων των αλλογενών αλλοδαπών με ένα αντικειμενικό, διαφανές, δίκαιο σύστημα γραπτών εξετάσεων πανελλαδικού τύπου, ένα σύστημα που θα αποδίδει την ελληνική ιθαγένεια σε πολύ πιο γρήγορο χρόνο, με δίκαιο τρόπο, μακριά από αδιαφάνεια και συναλλαγές. Θα τεθεί σε εφαρμογή το πρώτο εξάμηνο του 2021.</p>
          <p>Βάζουμε, επίσης, τέλος στην κομματοκρατία στο δημόσιο θεσμοθετώντας τη θέση του υπηρεσιακού γραμματέα και δίνοντάς του ουσιαστικές διοικητικές και πολιτικές αρμοδιότητες.</p>
          <p>Η πέμπτη, ξεχωριστή, είναι το αναπτυξιακό πρόγραμμα της αυτοδιοίκησης «Αντώνης Τρίτσης» με διασφαλισμένους πόρους 2,5 δισεκατομμυρίων ευρώ και προτεραιότητα τη στήριξη των μικρών, ορεινών, νησιωτικών, μεθοριακών δήμων της χώρας, αλλά και των δύο λεκανοπεδίων και κάθε γωνιάς της ελληνικής γης. Αναφέρομαι ξεχωριστά στα δυο λεκανοπέδια, γιατί είχαν εξαιρεθεί το προηγούμενο διάστημα. Το πρόγραμμα εξελίσσεται…</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)</scene>
        <speech by="apostolos_abdelas" eId="debate_2020-10-24_speech_240">
          <from>Απόστολος Αβδελάς</from>
          <p>Μη στεναχωριέστε. Θα το διορθώσω, κύριε Υπουργέ. Εγώ φταίω, συγγνώμη.</p>
        </speech>
        <speech by="panagiotis_theodorikakos" eId="debate_2020-10-24_speech_241">
          <from>ΠΑΝΑΓΙΩΤΗΣ ΘΕΟΔΩΡΙΚΑΚΟΣ</from>
          <p>Το πρόγραμμα εξελίσσεται με τη συμβολή της ΕΕΤΑΑ και τη συμμετοχή της ΚΕΔΕ και της Ένωσης Περιφερειών.</p>
          <p>Καθοριστική, τέλος, και έκτη βασική μεταρρύθμιση είναι η συμμετοχή του Υπουργείου Εσωτερικών στην ψηφιακή μεταρρύθμιση που λαμβάνει χώρα την περίοδο της καραντίνας, καθώς με το Μητρώο Πολιτών, που είναι η μεγαλύτερη εθνική βάση δεδομένων, συμβάλλουμε καθοριστικά στην υλοποίησή της.</p>
          <p>Όλα αυτά εντάσσονται σε μία συνολική στρατηγική για ένα δημόσιο στην υπηρεσία του πολίτη και της υγιούς επιχειρηματικότητας και μία τοπική αυτοδιοίκηση πόλο ανάπτυξης, κοινωνικής συνοχής και αλληλεγγύης.</p>
          <p>Επιταχύνουμε το μεταρρυθμιστικό μας έργο με την αναβάθμιση, εκσυγχρονισμό και ψηφιοποίηση του ΑΣΕΠ, που αποτελεί την αμέσως επόμενη μεταρρύθμιση και του αντίστοιχου συστήματος προσλήψεων. Βασικός στόχος η αξιοκρατία. Πρέπει να δώσουμε στους νέους μας πραγματικές ρεαλιστικές ελπίδες, για να πρωταγωνιστήσουν στην Ελλάδα του αύριο. Για τον λόγο αυτό ενώνουμε δυνάμεις και συνθέτουμε απόψεις. Κάνουμε πολύ ουσιαστικό διάλογο με το σύνολο των πολιτικών δυνάμεων. Άλλωστε, μεταρρυθμίσεις αυτού του είδους, για να είναι πετυχημένες, πρέπει να έχουν διάρκεια και να αντέξουν στον χρόνο και να έχουν τη στήριξη όσο το δυνατόν μεγαλύτερου τμήματος του πολιτικού συστήματος της χώρας.</p>
          <p>Ακολουθεί η μεταρρύθμιση της πολυεπίπεδης διακυβέρνησης με το ξεκαθάρισμα αρμοδιοτήτων πρώτου και δευτέρου βαθμού μεταξύ τους και με το κεντρικό κράτος.</p>
          <p>Η τρίτη είναι ο νέος θεσμός της τηλεργασίας για την οποία αποκτήσαμε πολύ σημαντική, θετική και δημιουργική εμπειρία την περίοδο της καραντίνας και οφείλουμε να θεσμοθετήσουμε πλέον, για να δώσουμε και αυτήν την δυνατότητα βελτίωσης και συνδυασμού του οικογενειακού και επαγγελματικού βίου αλλά και της απόδοσης, συνολικά της αποτελεσματικότητας του δημόσιου τομέα.</p>
          <p>Και τέλος, είναι ο νέος κώδικας της αυτοδιοίκησης που θα απλοποιήσει όλα τα δεδομένα μαζί με το εκλογικό σύστημα της αυτοδιοίκησης, προκειμένου να αναβαθμίσουμε και να εκσυγχρονίσουμε ακόμα περισσότερο αυτόν τον αυτόνομο θεσμό και στους δύο του βαθμούς.</p>
          <p>Το έργο, λοιπόν, που έχουμε μπροστά μας είναι σημαντικό και για τους πολίτες και για την ίδια τη χώρα. Οφείλουμε όλοι να ανταποκριθούμε στις μεγάλες προκλήσεις και στις ιδιαίτερα μεγάλες κοινωνικές ανάγκες. Είναι δεδομένο ότι η κατάσταση που βιώνουμε απαιτεί περισσότερο ρεαλισμό, αλλά και περισσότερο εθνικό διάλογο, ενότητα και εθνική στρατηγική. Είναι φυσικά δεδομένο ότι τα κόμματα στη δημοκρατία μας έχουν διαφορές και ιδεολογικές αντιπαραθέσεις. Ωστόσο, υπάρχουν ζητήματα στα οποία πρέπει να αφήνουμε στην άκρη τις κομματικές τακτικές και να προβάλλουμε το εθνικό συμφέρον μέσα πραγματικά από έναν υπεύθυνο πατριωτισμό. Πιστεύω ότι όλοι αντιλαμβανόμαστε ότι οι προκλήσεις μπροστά μας είναι πολύ μεγάλες και δεν αμφιβάλλω ότι από οποιαδήποτε θέση μας έταξε ο λαός σε αυτή την Αίθουσα όλοι έχουμε τον ίδιο στόχο, να στηρίξουμε τα συμφέροντα της κοινής μας πατρίδας και του λαού μας που ορκιστήκαμε να υπηρετούμε με σοβαρότητα και αισιοδοξία. Αλλά για να πετύχουμε αυτόν το στόχο, απαιτείται εθνική ενότητα που είναι και απαίτηση του λαού και αποτελεσματική υλοποίηση των μεταρρυθμίσεων. Αυτούς ακριβώς τους στόχους υπηρετεί η Κυβέρνηση του Κυριάκου Μητσοτάκη.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="apostolos_abdelas" eId="debate_2020-10-24_speech_242">
          <from>Απόστολος Αβδελάς</from>
          <p>Κι εμείς ευχαριστούμε, κύριε Υπουργέ.</p>
          <p>Καλείται στο Βήμα η κοινοβουλευτική εκπρόσωπος του ΜέΡΑ25, κ. Αγγελική Αδαμοπούλου.</p>
        </speech>
        <speech by="aggeliki_adamopoulou" eId="debate_2020-10-24_speech_243">
          <from>ΑΓΓΕΛΙΚΗ ΑΔΑΜΟΠΟΥΛΟΥ</from>
          <p>Σας ευχαριστώ πολύ, κύριε Πρόεδρε.</p>
          <p>Πριν ξεκινήσω την τοποθέτησή μου, οφείλω μία απάντηση στον Κοινοβουλευτικό Εκπρόσωπο της Νέας Δημοκρατίας, τον κ. Λιβανό ο οποίος χθες συνέχισε τη ρητορική του και το αφήγημα περί κόστους Βαρουφάκη και περί της οικονομικής καταστροφής που έφερε ο κ. Βαρουφάκης. Τον είχα καλέσει να καταθέσει στα Πρακτικά συγκεκριμένα στοιχεία. Δεν κατέθεσε στοιχεία. Παρ’ όλα αυτά, συνεχίζει την ίδια ρητορική, αναφέροντας μάλιστα κάποια στιγμή εν τη ρύμη του λόγου του ότι ο ΣΥΡΙΖΑ, σε σχέση με τις ενστάσεις αντισυνταγματικότητας που καταθέσαμε, σύρθηκε από τη φούστα του κ. Βαρουφάκη και στη συνέχεια ο Πρόεδρος της Βουλής, ο κ. Τασούλας, υπερθεμάτισε λέγοντας ότι, για την ακρίβεια, σύρθηκε από τη φουστανέλα του κ. Βαρουφάκη.</p>
          <p>Πρόκειται για ένα σχόλιο, το οποίο θεωρούμε ότι ευτελίζει τον κοινοβουλευτικό διάλογο. Καλούμε τον κ. Τασούλα να δώσει εξηγήσεις τι εννοούσε ακριβώς. Εγώ δεν θα κάνω ερμηνείες περί του ότι πρόκειται για ένα σεξιστικό ή ομοφοβικό σχόλιο. Εγώ τον καλώ απλά να διευκρινίσει, να ανακαλέσει σε κάθε περίπτωση δημοσίως και να ζητήσει συγγνώμη. Εμείς δεν θα μιλήσουμε για φούστα ούτε για φουστανέλα, θα μιλήσουμε για την μπότα, την μπότα των τροϊκανών, την μπότα της κ. Μέρκελ, την μπότα των θεσμών, η οποία αποτελεί τη σφραγίδα των πολιτικών σας, γιατί είστε εντολοδόχοι ακριβώς των επιταγών τους.</p>
          <p>Συνεχίζω, λοιπόν, με την πρόταση δυσπιστίας.</p>
          <p>Ξετυλίγεται μπροστά μας το κουβάρι μιας μίνι κοινοβουλευτικής κρίσης με την πρόταση δυσπιστίας. Το ΜέΡΑ25 δεν πρόκειται να πλειοδοτήσει σ’ αυτήν τη λογική, γιατί όταν ηρεμήσουν τα πνεύματα και τα δύο μεγάλα κόμματα μετρήσουν τις κερδοζημίες τους, ο μόνος χαμένος θα είναι ο ελληνικός λαός, οι Έλληνες πολίτες. Και η Νέα Δημοκρατία και ο ΣΥΡΙΖΑ κυβέρνησαν με μνημονιακές πολιτικές άγριας φορολόγησης, με περικοπές στις κοινωνικές παροχές, με διάλυση του κοινωνικού κράτους πρόνοιας και όλα αυτά, για να ανακεφαλαιοποιήσουν και να ορθοποδήσουν οι τράπεζες, στη διοίκηση των οποίων δεν διεκδίκησαν καν να έχει συμμετοχή αποφασιστική το δημόσιο. Το δημόσιο έγινε μεγαλομέτοχος, αλλά χωρίς φωνή, έδωσε με τον ιδρώτα του ίδιου του φορολογούμενου Έλληνα πολίτη τα πάντα και δεν πήρε τίποτα ως αντάλλαγμα και τώρα, λοιπόν, έρχεται η Κυβέρνηση του κ. Μητσοτάκη απλά να δώσει τη χαριστική βολή.</p>
          <p>Η Νέα Δημοκρατία κατέβασε στη Βουλή ένα νομοθέτημα-έκτρωμα με πρόδηλες αντισυνταγματικές διατάξεις, τις οποίες αντισυνταγματικότητες η πλειοψηφία της αντιπολίτευσης αποδέχτηκε, και με παραπλανητικές αναφορές σε δήθεν δεύτερες ευκαιρίες, τη στιγμή που είναι προφανές ότι έχει αποφασίσει να συνταχθεί όχι με τους χειμαζόμενους οφειλέτες, αλλά με τις τράπεζες και τα αρπακτικά funds. Δόμησε, λοιπόν, ένα πλέγμα διατάξεων που τους παρέχει πλήρη προτεραιότητα και μάλιστα σε βαθμό ασυδοσίας.</p>
          <p>Σε αυτήν, λοιπόν, τη ζοφερή πραγματικά χρονική συγκυρία, όπου μάλιστα ανακοινώνεται ότι περίπου ένα εκατομμύριο Έλληνες θα καταδικαστούν στο καθεστώς της ανεργίας και όπου σύμφωνα με εκπροσώπους οργανώσεων συνδικαλιστικών των μικρομεσαίων επιχειρήσεων θα μπουν χιλιάδες λουκέτα, σε αυτήν, λοιπόν, τη συγκυρία όπου ο Έλληνας πολίτης εκ των πραγμάτων και πολύ εύλογα αδυνατεί να είναι συνεπής στις υποχρεώσεις του, η Κυβέρνηση παραδίδει άνευ όρων τους οφειλέτες και τις περιουσίες τους στις ορέξεις των πιστωτών, οι οποίοι μάλιστα θα επιβάλουν τα δεδομένα τους με τη μορφή τελεσιγράφου αξιολογώντας αυθαίρετα τα δεδομένα, με εντολοδόχο έναν σύνδικο, ο οποίος δεν θα είναι επιλογή της δικαιοσύνης, αλλά θα είναι οιονεί υπάλληλός τους, με fast track διαδικασίες, χωρίς διαπραγματεύσεις, χωρίς ασφαλιστικές δικλείδες ασφαλείας και με το δημόσιο και τη δικαιοσύνη απλά σε ρόλους κομπάρσου και βεβαίως, τους οφειλέτες να εγκλωβίζονται σε τελεσίγραφα και αυτό γιατί θεωρούνται εκ προοιμίου ότι είναι στρατηγικοί κακοπληρωτές, όταν έχουμε επαναλάβει πολλές φορές ότι ο μοναδικός και ο χειρότερος στρατηγικός κακοπληρωτής είναι οι ίδιες οι τράπεζες.</p>
          <p>Οι τράπεζες, λοιπόν, και τα funds θα πτωχεύουν όχι μονάχα τους εμπόρους αλλά και τους ίδιους τους ιδιώτες, ανθρώπους οι οποίοι δεν έχουν καμμία σχέση με επιχειρηματικό ρίσκο και που παλεύουν ως βιοπαλαιστές να τα βγάλουν πέρα με χιλιάδες υποχρεώσεις. Τη ρευστοποίηση, λοιπόν, όλης της περιουσίας των οφειλετών και την κατάσχεση κάθε εισοδήματος έρχεστε να επιβάλλετε για εισόδημα πάνω από 611 ευρώ.</p>
          <p>Εξαφανίζεται η προστασία της κύριας κατοικίας και τη θέση της παίρνει μία επαχθής δωδεκαετής μίσθωση με, πραγματικά, μηδαμινές πιθανότητες ανάκτησης του ακινήτου. Αυτό έρχεται σε προφανή αντίθεση με την αρχή της αναλογικότητας. Και ακούστηκε από Βουλευτή της Νέας Δημοκρατίας, ότι θα μπορεί ο οφειλέτης να ανακτήσει το ακίνητο του. Πώς θα μπορέσει να το επανακτήσει σε μια τέτοια συγκυρία βαθιάς ύφεσης, όπου καταδικάζετε τον πολίτη στη φτώχεια;</p>
          <p>Ο σκοπός σας, λοιπόν, είναι να εξασφαλίσετε στις τράπεζες παράγωγα που θα τιτλοποιούν τις χρηματοροές από τα ενοίκια και, σε κάθε περίπτωση, με αυτόν τον τρόπο θα τα διακινήσετε στις χρηματαγορές.</p>
          <p>Έρχεστε, μάλιστα, με ποινικές διώξεις να απειλήσετε τους οφειλέτες για αόριστα προσδιορισμένες ζημιογόνες ή ριψοκίνδυνες συναλλαγές, που δεν θα μπορούν ούτε καν οι ίδιοι να αξιολογήσουν, και όλα αυτά, μάλιστα, επί έξι μήνες πριν την πτώχευση.</p>
          <p>Ποινικοποιείτε, λοιπόν, και τη φτώχεια και την ανέχεια.</p>
          <p>Ευτυχώς -και αυτό σας τιμά- αποσύρατε την πραγματικά κατάπτυστη διάταξη, η οποία προέβλεπε να επιτρέψετε τα δεσμευμένα περιουσιακά στοιχεία από εγκληματικές δραστηριότητες και από ξέπλυμα «μαύρου» χρήματος, να αποσβένουν οφειλές. Αυτό ήταν, πραγματικά, ένας ευτελισμός του κράτους-δικαίου και χαιρόμαστε που αποσύρατε αυτήν τη διάταξη.</p>
          <p>Κόντρα, λοιπόν, στη διεθνώς κυρίαρχη τάση να προλάβουμε τις μαζικές πτωχεύσεις πάνω στη λογική της εξυγίανσης και της αναδιάρθρωσης, αυτό για το οποίο πάλευε το 2015 ο κ. Βαρουφάκης -ο κ. Βαρουφάκης που κατά τον κ. Λιβανό και τη Νέα Δημοκρατία κατέστρεψε την Ελλάδα- η Κυβέρνηση προωθεί τη ρευστοποίηση και τη δήμευση περιουσιών, τη fast track πτώχευση, την αποδόμηση της κοινωνίας και την επικείμενη περιθωριοποίηση εκατοντάδων χιλιάδων συμπολιτών μας.</p>
          <p>Άρα, τα μάτια σας και η προσοχή σας είναι στραμμένα αποκλειστικά στα συμφέροντα των τραπεζών και των αρπακτικών funds.</p>
          <p>Βέβαια, ο κ. Mητσοτάκης επέλεξε να φέρει ένα νομοσχέδιο, το οποίο, μάλιστα, όλα τα στελέχη του κόμματός του το είχαν πολυδιαφημίσει ως τόσο σημαντικό νομοσχέδιο, χωρίς να έρθει καν να το υπερασπιστεί μέσα στο Κοινοβούλιο.</p>
          <p>Συμπεραίνουμε, λοιπόν, ότι θα ερχόταν σε δύσκολη θέση, προτίμησε να αφήσει εκτεθειμένους τους Υπουργούς του και να παραμείνει ο ίδιος στο απυρόβλητο.</p>
          <p>Από την άλλη πλευρά, βέβαια, ο ΣΥΡIΖΑ, καταθέτοντας αυτήν την πρόταση δυσπιστίας, προσπαθεί με επικοινωνιακά παιχνίδια, με επικοινωνιακά τεχνάσματα, να αποπροσανατολίσει τη συζήτηση, να τη μετατρέψει σε μία αντιπαράθεση και σε μία μονομαχία δικομματική ανάμεσα στα δύο μεγάλα κόμματα, επιδιώκοντας να φέρει τον Πρωθυπουργό στο προσκήνιο, αλλά και να τον φθείρει πολιτικά, ξεχνώντας ότι επί της διακυβέρνησης του ΣΥΡΙΖΑ δρομολογήθηκε το κοινωνικό έγκλημα με τους ηλεκτρονικούς πλειστηριασμούς.</p>
          <p>Δεν θα επαναλάβω αυτά τα οποία είπαν συνάδελφοι, όπως και η Βουλευτής του ΜέΡΑ25, η κ. Μπακαδήμα, ότι επί διακυβέρνησης ΣΥΡΙΖΑ, σύμφωνα με δεδομένα και στοιχεία που έχουν προσκομίσει οι ίδιοι οι συμβολαιογραφικοί σύλλογοι, αυξήθηκαν σημαντικά οι πλειστηριασμοί, κατά πολύ μεγάλο ποσοστό, ανάμεσα στο 2017 και στο 2018.</p>
        </speech>
        <speech by="eukleidis_tsakalotos" eId="debate_2020-10-24_speech_244">
          <from>ΕΥΚΛΕΙΔΗΣ ΤΣΑΚΑΛΩΤΟΣ</from>
          <p>Όχι πρώτης κατοικίας, όμως.</p>
        </speech>
        <speech by="aggeliki_adamopoulou" eId="debate_2020-10-24_speech_245">
          <from>ΑΓΓΕΛΙΚΗ ΑΔΑΜΟΠΟΥΛΟΥ</from>
          <p>Δεν μίλησα για κατάργηση προστασίας πρώτης κατοικίας. Μίλησα για ηλεκτρονικούς πλειστηριασμούς. Ήμουν σαφής.</p>
        </speech>
        <speech by="eukleidis_tsakalotos" eId="debate_2020-10-24_speech_246">
          <from>ΕΥΚΛΕΙΔΗΣ ΤΣΑΚΑΛΩΤΟΣ</from>
          <p>Ναι, αλλά έχει σημασία αυτό.</p>
        </speech>
        <speech by="theodoros_dritsas" eId="debate_2020-10-24_speech_247">
          <from>ΘΕΟΔΩΡΟΣ ΔΡΙΤΣΑΣ</from>
          <p>Ήταν για….</p>
        </speech>
        <speech by="apostolos_abdelas" eId="debate_2020-10-24_speech_248">
          <from>Απόστολος Αβδελάς</from>
          <p>Σας παρακαλώ.</p>
        </speech>
        <speech by="aggeliki_adamopoulou" eId="debate_2020-10-24_speech_249">
          <from>ΑΓΓΕΛΙΚΗ ΑΔΑΜΟΠΟΥΛΟΥ</from>
          <p>Δεν μίλησα για κατάργηση πρώτης κατοικίας. Μπορείτε να δείτε στα Πρακτικά, ότι εγώ για κατάργηση προστασίας πρώτης κατοικίας δεν μίλησα. Μίλησα, όμως, για ηλεκτρονικούς πλειστηριασμούς -και αυτή ήταν μια πραγματικότητα- όπου διωκόταν ο κόσμος.</p>
        </speech>
        <speech by="eukleidis_tsakalotos" eId="debate_2020-10-24_speech_250">
          <from>ΕΥΚΛΕΙΔΗΣ ΤΣΑΚΑΛΩΤΟΣ</from>
          <p>Έχει σημασία, όμως.</p>
        </speech>
        <speech by="aggeliki_adamopoulou" eId="debate_2020-10-24_speech_251">
          <from>ΑΓΓΕΛΙΚΗ ΑΔΑΜΟΠΟΥΛΟΥ</from>
          <p>Απλά μη μου βάζετε λόγια που δεν είπα.</p>
          <p>Έρχεται, λοιπόν, σήμερα ο ΣΥΡΙΖΑ με ένα επικοινωνιακό τέχνασμα να βοηθήσει, επί της ουσίας, τον Πρωθυπουργό να στρέψει τη συζήτηση -να γίνει μια στρεψοδικία- μακριά από αυτόν τον πτωχευτικό νόμο, που είναι ο πρώτος νόμος του πέμπτου μνημονίου.</p>
          <p>Επαναλαμβάνω, λοιπόν, ότι το ΜέΡΑ25 δεν θα συμμετέχει σε αυτόν τον αποπροσανατολισμό, σε αυτές τις επικοινωνιακές μεθοδεύσεις πολιτικής σπέκουλας, διότι εμείς επικεντρωνόμαστε στα πραγματικά σημαντικά ασκώντας δημιουργική αντιπολίτευση.</p>
          <p>Αναφέρομαι στην πρόταση νόμου που βρίσκεται αυτή τη στιγμή σε διαβούλευση. Είναι πρόταση νόμου για την προστασία των πολιτών από την εντεινόμενη οικονομική κρίση. Συνοπτικά τι προωθούμε; Είναι μια στοχευμένη και ρεαλιστική πρόταση, η οποία προωθεί κατ’ αρχάς το κούρεμα των χρεών, μόνιμες φορολογικές ελαφρύνσεις και κατάργηση προπληρωμών για μικρές και μεσαίες επιχειρήσεις. Επίσης, προωθεί τη μείωση φορολογικών συντελεστών, τον στενό έλεγχο της φοροδιαφυγής σε πραγματικό χρόνο μέσω ενός λογισμικού, την πάγια προστασία της κύριας κατοικίας και των μικρών και μεσαίων εισοδημάτων από τις ληστρικές επιδρομές των πιστωτών. Ακόμη, προωθεί την ίδρυση εθνικής εταιρείας διαχείρισης ιδιωτικών χρεών, στην οποία μεταφέρονται τα κόκκινα δάνεια, τον δημόσιο έλεγχο στα διοικητικά συμβούλια των τραπεζών, καθώς και την κατάργηση του υπερταμείου. Προωθεί, επίσης, τη διακοπή της εκποίησης της δημόσιας περιουσίας και αξιοποίησή της μακριά από λογικές ξεπουλήματος, σύστημα άμεσης διευθέτησης των αμοιβαία ληξιπρόθεσμων οφειλών δημοσίου και ιδιωτών και εξοικονόμηση των 12 δισεκατομμυρίων ευρώ, που αλλιώς θα πρέπει να τα δανειστεί το ελληνικό δημόσιο για να τα δώσει ως εγγύηση στα αρπακτικά funds.</p>
          <p>Μιλάμε, δηλαδή, για ένα 7% του ΑΕΠ, που αντί να το προσθέσουμε στο τεράστιο και μη βιώσιμο δημόσιο χρέος, εμείς προτιμούμε να το διοχετεύσουμε σε κοινωνικές δαπάνες, στην παιδεία, στην υγεία και στην κοινωνική πρόνοια.</p>
          <p>Αντί, λοιπόν, το ΜέΡΑ25 να αναλώνεται σε πολιτικά παίγνια ένθεν κακείθεν, καλούμε, στο πλαίσιο ακριβώς αυτής της καταγγελτικής από τη μία, αλλά και δημιουργικής, ταυτόχρονα, Αντιπολίτευσης, άμεσα και υπεύθυνα όσους συναισθάνονται την κρισιμότητα της κατάστασης, σε μία ευρεία, ανοιχτή, ειλικρινή και δημόσια διαβούλευση για τη σωτηρία της χώρας από την επικείμενη καταστροφή.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα του ΜέΡΑ25)</scene>
        <speech by="apostolos_abdelas" eId="debate_2020-10-24_speech_252">
          <from>Απόστολος Αβδελάς</from>
          <p>Και εμείς ευχαριστούμε πολύ, κυρία Αδαμοπούλου και για την τήρηση του χρόνου.</p>
          <p>Καλείται στο Βήμα ο τέως Πρόεδρος της Βουλής κ. Νίκος Βούτσης.</p>
          <p>Ορίστε, κύριε Πρόεδρε, έχετε τον λόγο.</p>
        </speech>
        <speech by="nikolaos_boutsis" eId="debate_2020-10-24_speech_253">
          <from>ΝΙΚΟΛΑΟΣ ΒΟΥΤΣΗΣ</from>
          <p>Κύριε Πρόεδρε, κυρίες και κύριοι συνάδελφοι, η ηγεσία της Νέας Δημοκρατίας δείχνει να μην αντιλαμβάνεται γιατί υπεβλήθη το αίτημα δυσπιστίας προς το πρόσωπο του Υπουργού Οικονομικών. Είναι δυνατόν; Υπεβλήθη από τον Αρχηγό της Αξιωματικής Αντιπολίτευσης, επικεφαλής όλης της Κοινοβουλευτικής Ομάδας του ΣΥΡΙΖΑ, με το αίτημα της απόσυρσης άμεσα του νομοσχεδίου, προ της ψηφοφορίας, για να αποφευχθεί ακριβώς αυτό το οποίο ο Υπουργός Οικονομικών έχει πάρει την ευθύνη να υπογράψει και να φέρει στη Βουλή, ένα πολύ μεγάλο ατόπημα.</p>
          <p>Βρισκόμαστε μπροστά σε μία καμπή ως προς το κοινωνικό ζήτημα, το οποίο έχει ανακύψει μετά την πανδημία και καθώς η πανδημία προχωράει, ένα μεγάλο κοινωνικό ζήτημα στο οποίο όλοι έχουμε αναφερθεί. Πρόκειται, μέσω της ψηφοφορίας και της υπερψήφισης και της μη απόσυρσης αυτού του νομοσχεδίου, για μία μεγάλη καμπή στην πολιτική και κοινωνική ζωή του τόπου, ακριβώς διότι είναι η επιτομή της ακραίας νεοφιλελεύθερης πολιτικής και της μεροληψίας σε βάρος ακόμα και της μεσαίας τάξης.</p>
          <p>Θέλω να είμαι πάρα πολύ σαφής. Αυτό το νομοσχέδιο αποτελεί τη θεσμική πτώχευση και την κοινωνική απαξίωση πάνω στην οικονομικοκοινωνική φτωχοποίηση, που υπήρξε στη φάση της κρίσης και μέσα στην πανδημία. Είναι κάτι επιπλέον. Πρόκειται για μία ανάλγητη πολιτική πρωτοβουλία επιβολής μιας θεσμικής πτώχευσης. Ακούστηκε από πολλές πλευρές, ότι πάνω σε φυσικά πρόσωπα, σε μικρές επιχειρήσεις αίρεται ρητά, για πρώτη φορά, η προστασία της πρώτης κατοικίας και επιχειρείται η πτώχευση των φυσικών προσώπων -ο κ. Λοβέρδος είπε προηγουμένως, ότι είναι νεκρός όποιος ως φυσικό πρόσωπο πτωχεύει- και η μαζική φτωχοποίηση.</p>
          <p>Να είμαστε εξηγημένοι. Είναι μια αποφασισμένη, βίαιη αναδιάρθρωση και μια νέα αναδιανομή υπέρ του τραπεζικού κεφαλαίου. Περί αυτού πρόκειται.</p>
          <p>Αλίμονο αν η Αξιωματική Αντιπολίτευση εκώφευε ή παρέμενε στη σιγή και στη λήθη, την οποία θέλει να επιβάλει η Κυβέρνηση μέσω κάποιων ελεγχόμενων μέσων ενημέρωσης.</p>
          <p>Κυρίες και κύριοι συνάδελφοι, η δημόσια ΕΡΤ χθες που ξεκίνησε η συζήτηση ασχολήθηκε στο βραδινό δελτίο για ένα λεπτό με τη συζήτηση που γίνεται στη Βουλή μετά από τριάντα οχτώ λεπτά του δελτίου.</p>
        </speech>
        <speech by="theodoros_dritsas" eId="debate_2020-10-24_speech_254">
          <from>ΘΕΟΔΩΡΟΣ ΔΡΙΤΣΑΣ</from>
          <p>Ήταν η τελευταία είδηση πριν τα μεσάνυχτα.</p>
        </speech>
        <speech by="apostolos_abdelas" eId="debate_2020-10-24_speech_255">
          <from>Απόστολος Αβδελάς</from>
          <p>Σας παρακαλώ.</p>
        </speech>
        <speech by="nikolaos_boutsis" eId="debate_2020-10-24_speech_256">
          <from>ΝΙΚΟΛΑΟΣ ΒΟΥΤΣΗΣ</from>
          <p>Παρακαλώ. Είναι σαφές ότι υπήρχε εντολή αυτό το νομοσχέδιο να περάσει εν κρυπτώ και εν παραβύστω. Είναι σαφές ότι υπήρχε εντολή μυστικά και ας ήταν στο πρόγραμμα της Νέας Δημοκρατίας που είπε ο κ. Σταϊκούρας. Είχε πανδημία. Πάμε για ενάμιση χρόνο πανδημία με καινούργια φαινόμενα και καινούργια καταπίεση που υπάρχει και νέα φτωχοποίηση μέσα στον ελληνικό λαό.</p>
          <p>Άρα, πρόκειται για μια απολύτως απροσχημάτιστη παρέμβαση. Είστε αδιόρθωτοι. Επιτρέψτε μου αυτή την έκφραση. Η πανδημία δεν σας αλλάζει ούτε μυαλά ούτε ρότα.</p>
          <p>Και η παράταση της πανδημίας φέρνει και μεγάλη αύξηση στα προβλήματα εκ των πραγμάτων της δημοκρατίας, δηλαδή στο κατά πόσο φαινόμενα αυθαιρεσίας κυβερνητικής -όλων των κυβερνήσεων- διεθνώς εμφανίζονται σε σχέση με τα δικαιώματα τα κοινωνικά, τα προσωπικά, τα δικαιώματα της κοινωνίας. Και εσείς έχετε μπει από την πρώτη στιγμή μέσα στο δέλεαρ, αν θέλετε, μιας τέτοιας αντιδημοκρατικής λειτουργίας. Για αυτό αναφέρθηκα προηγούμενα στην ΕΡΤ.</p>
          <p>Όπως ξέρετε, αυτό είναι ένα φαινόμενο πάρα πολύ σημαντικό και πρέπει το Κοινοβούλιο να γίνει το κέντρο αυτού του ελέγχου, διότι για μήνες ίσως θα υπάρχει αυτή η κατάσταση με την πανδημία, όλων των πράξεων της Κυβέρνησης. Απασχολεί πάρα πολύ το γερμανικό κοινοβούλιο. Δείτε τον διάλογο Σόιμπλε-Μέρκελ πριν από δύο μέρες. Απασχολεί πάρα πολύ το βρετανικό κοινοβούλιο για νομοσχέδια που ετοίμαζε ο κ. Τζόνσον για μετά το Brexit και μετά την πανδημία. Απασχολεί διεθνώς το ζήτημα της δημοκρατίας. Δεν είναι τόσο άνετα, λοιπόν, το «αποφασίζομεν και διατάσσομεν» και να φέρνουμε τη λήθη και τη σίγαση μέσω ελεγχόμενων μέσων ενημέρωσης.</p>
          <p>Επιτρέψτε μου να σας πω. Υπάρχει κάτι γενικότερο και θα μιλήσω στρατηγικά, διότι και κάποιοι εκ των συναδέλφων Υπουργών της Νέας Δημοκρατίας επιχείρησαν κάτι τέτοιο αποκρύβοντας την ουσία. Ευτυχώς, όμως, κάποια πρωτοσέλιδα μεγάλων εφημερίδων κυριακάτικων της προηγούμενης εβδομάδας ήταν πάρα πολύ αποκαλυπτικά.</p>
          <p>Πού κατατείνει αυτή η προσπάθειά σας και για τέτοιου τύπου ανάλγητα κοινωνικά νομοσχέδια και για άλλες ενέργειες αντιδημοκρατικού, θα έλεγα, χαρακτήρα; Είναι ψηφίδες σε ένα παζλ για να γραφτεί ξανά η ιστορία της δεκαετίας, η ιστορία της κρίσης, οι ευθύνες των πολιτικών δυνάμεων που οδήγησαν στη χρεοκοπία αυτήν τη χώρα. Πρόκειται για μια πανδημία αναθεωρητισμού ιστορικού, η οποία επιχειρείται από την ηγεσία της Νέας Δημοκρατίας με την επανερχόμενη κατά διαστήματα στρατηγική των δύο άκρων στην πολιτική ζωή του τόπου με αμέριστη βοήθεια, βέβαια, όλων αυτών των παραγόντων και των συμφερόντων που εμείς λέμε ότι συγκροτούν το αντι-ΣΥΡΙΖΑ μέτωπο -δεν είναι μόνο αυτό- και που είναι οι τράπεζες, μέρος των μέσων μαζικής ενημέρωσης και η Κυβέρνηση.</p>
          <p>Σας θυμίζει κάτι αυτό; Μήπως είναι το σύμπλεγμα της διαπλοκής που οδήγησε με πολύ μεγάλες ευθύνες τη χώρα στη χρεοκοπία;</p>
          <p>Τι επιχειρείτε, λοιπόν; Επιχειρείτε με αυτές τις ψηφίδες των νομοσχεδίων να διαμορφωθεί μια αντίληψη ότι για όλα έφταιγαν αντισυστημικές δυνάμεις, εν προκειμένω ο ΣΥΡΙΖΑ που ανέλαβε τη διακυβέρνηση της χώρας επί τεσσεράμισι χρόνια, πολιτικός οχετός ψευδών και ανακριβειών, με βάση τις οποίες θέλετε να αθωώσετε τις δικές σας πολιτικές, τις πολιτικές που φέρνετε εδώ πέρα μέσα για μια σειρά από ζητήματα, να απενοχοποιήσετε μια ολόκληρη πολιτική που οδήγησε τη χώρα στη χρεοκοπία και που οδηγεί τώρα σε παράταση και σε νέα αδιέξοδα μέσα στην πανδημία και καθώς η πανδημία αφήνει βαρύ κοινωνικό αποτύπωμα.</p>
          <p>Φέρτε όλα τα στοιχεία από το ΙΝΕ-ΓΣΕΕ, φέρτε όλα τα στοιχεία από τους φορείς που μίλησαν για αυτό το νομοσχέδιο να σας πούνε μπροστά σε τι Αρμαγεδδώνα κοινωνικό βρίσκεται η χώρα, ακριβώς διότι υπήρξε η πανδημία όλους αυτούς τους μήνες και συνεχίζεται και ακριβώς διότι υπήρξαν και πολιτικές μη πρόληψης αυτών των συνεπειών, μη στήριξης, με ευθείες επιδοτήσεις και ακριβώς επειδή υπήρξε και ένα χάιδεμα του τραπεζικού τομέα, που εκλήθη ως ενδιάμεσος. Τώρα πηγαίνουμε και σε φορέα ιδιωτικό σε σχέση με τη διαχείριση, σε σχέση με το συγκεκριμένο νομοσχέδιο που συζητάμε για τις πτωχευμένες περιουσίες. Καλούνται οι ίδιοι οι θύτες, ένα μέρος από τους θύτες που δεν βοήθησαν καθόλου και μέσα στην πανδημία, να διαχειριστούν την περαιτέρω φτωχοποίηση, την περαιτέρω επίταση του κοινωνικού ζητήματος στη χώρα μας.</p>
          <p>Είναι μια ακραία, ανάλγητη κοινωνικά νεοφιλελεύθερη πολιτική, στην οποία είμαστε υποχρεωμένοι, όχι καταγγελτικά, αλλά απολύτως τεκμηριωμένα, όπως έφεραν εδώ πέρα μέσα τα ζητήματα, πέραν και του Αρχηγού της Αξιωματικής Αντιπολίτευσης και ο κ. Τσακαλώτος, η κ. Αχτσιόγλου, αλλά συνάδελφοι και από όλα τα κόμματα της Αντιπολίτευσης, οδηγούν στο ότι θα πρέπει αυτό το νομοσχέδιο να αποσυρθεί, να μην μπει σε ψήφιση τη Δευτέρα, εάν δεν περάσει η πρόταση δυσπιστίας για τον Υπουργό που ανέλαβε αυτό το νομοσχέδιο ως καμπή στην εξέλιξη, όπως είπα, να το φέρει στη Βουλή.</p>
          <p>Κυρίες και κύριοι συνάδελφοι, δεν μπορώ παρά να κλείσω αναφερόμενος, διότι αρκετοί συνάδελφοι από την Κυβέρνηση αναφέρθηκαν στο ζήτημα της δίκης και της απόφασης για τη Χρυσή Αυγή.</p>
          <p>Λυπάμαι πάρα πολύ, διότι αντί της ανατάσεως, αντί της δημοκρατικής ανάτασης, στην οποία θα έπρεπε όλο το πλέγμα των δυνάμεων των κοινωνικοπολιτικών, των δημοκρατικών, των αντιφασιστικών να εμφορείται από αυτήν την απόφαση και την εξέλιξη, από την ηγεσία της Νέας Δημοκρατίας, λίγο πριν βγει, μάλιστα, η απόφαση προ δεκαπενθημέρου κιόλας, όχι μόνο αποφασίστηκε, όπως είπα προηγουμένως, στον κ. Χρυσοχοΐδη, να διαλυθεί προσχηματικά με οποιοδήποτε πρόσχημα θα παρουσιαζόταν η μεγάλη αντιφασιστική εκδήλωση, αλλά βγήκαν και τα μαχαίρια και ανοίχτηκαν φάκελοι με ψευδή στοιχεία εναντίον άλλων πολιτικών δυνάμεων.</p>
          <p>Πρόκειται περί ντροπής. Σας το λέω ευθύτατα. Εδώ μέσα στη Βουλή σας είπα για τα τεσσεράμισι χρόνια που αυτή η Βουλή με όλους παρόντες και με ευρείες συναινέσεις διαχειριστήκαμε πολιτικά, θεσμικά, τιμωρητικά όπου έπρεπε στα όρια ή και με νέα κανονιστικά πλαίσια αυτούς οι οποίοι ήταν εδώ ως ηγεσία της Χρυσής Αυγής, τώρα ως εγκληματική οργάνωση που βρίσκονται στις φυλακές. Ουδείς είπε κάτι διαφορετικό εξ ημών.</p>
          <p>Πλην, όμως, την ίδια ώρα διακινούσατε τα περί Ποινικών Κωδίκων. Απεδείχθη και στη συζήτηση που έγινε και στον κύκλο του κ. Βενιζέλου, αν δεν κάνω λάθος, αλλά και αλλού σε όλα τα επίπεδα και απεδείχθη και από την ίδια την απόφαση και την εφαρμογή της απόφασης πως δεν υπήρχε ίχνος όχι συνέργειας, αλλά ελάφρυνσης των καταδικασθέντων λόγω των Ποινικών Κωδίκων. Το παίξατε επί μέρες σε όλα τα μέσα ενημέρωσης.</p>
          <p>Απεδείχθη και το γνωρίζετε ότι η απλή αναλογική μπλοκαρίστηκε από τη Χρυσή Αυγή και από τη Νέα Δημοκρατία, που ήταν αντίθετη με την απλή αναλογική εδώ. Ουδέποτε ούτε εψήφισε ούτε εκλήθη να ψηφίσει μαζί με τον ΣΥΡΙΖΑ για την απλή αναλογική. Όλα όσα είπατε, όλο το οπλοστάσιο επί μέρες ήταν και διχαστικό, ήταν δηλητηριώδες.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="apostolos_abdelas" eId="debate_2020-10-24_speech_257">
          <from>Απόστολος Αβδελάς</from>
          <p>Ευχαριστούμε πολύ, κύριε Πρόεδρε.</p>
          <p>«Χερικό» στον 8ο κύκλο των έξι λεπτών θα κάνει ο κ. Στέφανος Γκίκας από τη Νέα Δημοκρατία.</p>
        </speech>
        <speech by="stefanos_gkikas" eId="debate_2020-10-24_speech_258">
          <from>ΣΤΕΦΑΝΟΣ ΓΚΙΚΑΣ</from>
          <p>Ευχαριστώ, κύριε Πρόεδρε.</p>
          <p>Κύριοι Υπουργοί, κυρίες και κύριοι συνάδελφοι, ξεκινώ θέτοντας το πλαίσιο, μέσα στο οποίο η Αξιωματική Αντιπολίτευση αποφάσισε να καταθέσει πρόταση δυσπιστίας προς τον Υπουργό Οικονομικών. Η χώρα μας την περίοδο αυτή αντιμετωπίζει δύο μείζονα προβλήματα, δύο μέτωπα-φωτιά.</p>
          <p>Το ένα βεβαίως είναι το μέτωπο των εθνικών μας θεμάτων με την εξόχως προκλητική συμπεριφορά της Τουρκίας, η οποία αμφισβητεί ευθέως εθνικά κυριαρχικά δικαιώματα και που από τις αρχές του χρόνου έχουμε έρθει πολλές φορές πολύ κοντά σε ένα θερμό επεισόδιο, το οποίο θα μπορούσε να εξελιχθεί σε μείζονα κρίση. Ιδίως το τελευταίο χρονικό διάστημα πράγματι η κατάσταση είναι εκρηκτική. Το σύνολο των Ενόπλων Δυνάμεων βρίσκεται σε επιχειρησιακή ετοιμότητα και εγρήγορση, βρίσκεται στην πρώτη γραμμή, για να διασφαλίσει τα εθνικά κυριαρχικά δικαιώματα.</p>
          <p>Το δεύτερο μέτωπο βεβαίως είναι το μέτωπο του κορωνοϊού. Είναι μία πρωτόγνωρη για όλο τον πλανήτη, για τη δική μας γενιά τουλάχιστον, πανδημία που έχει επιφέρει σωρεία προβλημάτων σε όλα τα κράτη και αν δεν προσέξουμε, σε σύντομο διάστημα πιθανόν να παραλύσει και πάλι η οικονομία μας με τα lockdown, όπως συμβαίνει και με άλλες ευρωπαϊκές χώρες.</p>
          <p>Έχουμε λοιπόν δύο μείζονα προβλήματα. Ιδίως το πρώτο απαιτεί εθνική ενότητα, ομοψυχία, συνεργασία, συνέργεια και βεβαίως και στο δεύτερο το ίδιο.</p>
          <p>Αυτή λοιπόν την περίοδο, με τα δύο σημαντικά αυτά ζητήματα σε έξαρση, βρήκε η Αξιωματική Αντιπολίτευση να καταθέσει μία πρόταση μομφής που, όπως όλοι γνωρίζουμε, μία πρόταση μομφής αντί να σφυρηλατήσει την εθνική ενότητα, δημιουργεί πόλωση και διευρύνει τις διαχωριστικές γραμμές μεταξύ των κομμάτων. Είναι μία λάθος πολιτική κίνηση, εθνικώς επιζήμια, κυρίες και κύριοι συνάδελφοι του ΣΥΡΙΖΑ.</p>
          <p>Και βεβαίως θα δεχόμουν αν γινόταν αυτή η πρόταση μομφής διότι ο Υπουργός Οικονομικών είχε υποπέσει σε ένα ολίσθημα ολκής, σε ένα μείζον σκάνδαλο, το οποίο βεβαίως η Αξιωματική Αντιπολίτευση δεν θα μπορούσε να περάσει αβρόχοις ποσίν.</p>
          <p>Όμως, αυτή τη στιγμή έχουμε έναν Υπουργό Οικονομικών, τον κ. Χρήστο Σταϊκούρα, ο οποίος θεωρείται πράγματι εκ του αποτελέσματος από τους πλέον επιτυχημένους. Και ξέρετε δεν το λέμε μόνον εμείς οι Βουλευτές της Συμπολιτεύσεως. Το λέει η Ευρώπη, το λένε οι αγορές. Τέσσερις επιτυχημένες αξιολογήσεις το διάστημα αυτό. Τέσσερις επιτυχημένες αξιολογήσεις που έφεραν πάνω από 1,5 δισεκατομμύριο στα ταμεία από τη διακράτηση των κερδών των ελληνικών ομολόγων. Όχι μία, ούτε δύο, ούτε τρεις. Επτά φορές η χώρα βγήκε στις αγορές, συνεκέντρωσε πάνω από 16 δισεκατομμύρια με χαμηλότατα επιτόκια. Μόλις προχθές το επιτόκιο ήταν 1,152, το χαμηλότερο για το δεκαπενταετές ομόλογο στην ιστορία.</p>
          <p>Αυτό απλά τι σημαίνει; Σημαίνει ότι οι αγορές εμπιστεύονται την ελληνική οικονομία, εμπιστεύονται την προοπτική της ελληνικής οικονομίας. Η χώρα γίνεται πιο ανταγωνιστική, πιο αξιόπιστη και γι’ αυτό ακριβώς το λόγο έχουμε αυτές τις επιδόσεις. Μα, στο τιμόνι της οικονομίας είναι ο κ. Σταϊκούρας.</p>
          <p>Εσείς, λοιπόν, έρχεστε και υποβάλλετε πρόταση δυσπιστίας και βεβαίως δεν είναι μόνον αυτό. Αν δείτε τον τελευταίο χρόνο τα δώδεκα νομοσχέδια τα οποία έχουν υποβληθεί –δέκα νομοσχέδια από τον Ιούλιο του 2019 μέχρι τον Ιούλιο του 2020-, τη σωρεία των διαρθρωτικών αλλαγών, τις σημαντικές δημοσιονομικές παρεμβάσεις, τότε βεβαίως μιλάμε για μία αλλοπρόσαλλη τακτική και πολιτική, προφανώς για να καλύψετε εσωκομματικά σας προβλήματα.</p>
          <p>Όμως, οφείλω –αφού έχω πολύ λίγο χρόνο ακόμα- ένα σχόλιο στον πρώην Πρόεδρο της Βουλής, τον οποίον εκτιμώ και σέβομαι. Αυτό το νομοσχέδιο, αγαπητέ Πρόεδρε, για το οποίο τόσος ντόρος γίνεται, έρχεται να επιλύσει ένα σημαντικό πρόβλημα. Πάρα πολλοί πολίτες ταλανίζονται στα δικαστήρια, ταλανίζονται μια ζωή. Δεν μπορούν να μεταφέρουν στα παιδιά τους ακίνητα, δεν μπορούν να μεταφέρουν στα παιδιά τους την περιουσία τους ή πάρα πολλές κληρονομιές δεν γίνονται αποδεκτές. Έρχεται λοιπόν τώρα με αυτό τον νόμο και δίνει μια διέξοδο μέσω εξωδικαστικού συμβιβασμού με είκοσι χρόνια διακανονισμό, να μπορείς να βρεις μια λύση. Κι εμείς λέμε όχι;</p>
          <p>Εμπιστευόμαστε λοιπόν τον Υπουργό Οικονομικών, ο οποίος εξάλλου ακολουθεί τις πολιτικές της Κυβέρνησης και βεβαίως θεωρούμε ότι η κίνηση αυτή που κάνατε, η πρόταση δυσπιστίας, είναι προς την παντελώς λάθος κατεύθυνση, ειδικά αυτή την κρίσιμη ώρα για τη χώρα.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="stefanos_gkikas" eId="debate_2020-10-24_speech_259">
          <from>ΣΤΕΦΑΝΟΣ ΓΚΙΚΑΣ</from>
        </speech>
        <speech by="apostolos_abdelas" eId="debate_2020-10-24_speech_260">
          <from>Απόστολος Αβδελάς</from>
          <p>Κι εμείς ευχαριστούμε πολύ, κύριε Γκίκα.</p>
          <p>Καλείται στο Βήμα η κ. Όλγα Γεροβασίλη από τον ΣΥΡΙΖΑ.</p>
        </speech>
        <speech by="olga_gerobasili" eId="debate_2020-10-24_speech_261">
          <from>ΟΛΓΑ ΓΕΡΟΒΑΣΙΛΗ</from>
          <p>Κυρίες και κύριοι συνάδελφοι, ως Αξιωματική Αντιπολίτευση με πλήρη συναίσθηση του ρόλου μας συνεχίζουμε να βάζουμε πλάτη στα θέματα της διαχείρισης της πανδημίας, με βάση τις υποδείξεις των επιστημόνων.</p>
          <p>Θυμίζω, όμως, ότι η Κυβέρνηση της Νέας Δημοκρατίας επέλεξε μετά την πρώτη φάση της πανδημίας να προτάξει τις πολιτικές επιλογές έναντι των κατευθύνσεων των επιστημόνων. Θυμίζω ότι για το άνοιγμα του τουρισμού και την δήθεν επιστροφή στην κανονικότητα -αυτό ήταν το αφήγημα τότε- η Κυβέρνηση έδωσε προφανώς μεγαλύτερο βάρος στις φιέστες της Σαντορίνης παρά στο να γίνουν έλεγχοι και τεστ κατά την είσοδο στη χώρα. Έτσι, η Κυβέρνηση έδωσε ένα λανθασμένο σήμα σε μια κοινωνία που επέδειξε και επιδεικνύει παροιμιώδη υπομονή. Και τώρα, φυσικά, έχοντας χάσει τον έλεγχο, με τη γνωστή ψυχραιμία σας δείχνετε με το δάχτυλο την κοινωνία.</p>
          <p>Συνάδελφοι της Νέας Δημοκρατίας, η στάση ευθύνης που τηρήσαμε και τηρούμε ως Αξιωματική Αντιπολίτευση δεν σημαίνει ανοχή στην ανευθυνότητα της Κυβέρνησης.</p>
          <p>Με την πρόταση μομφής που καταθέσαμε ζητήσαμε την απόσυρση του νομοσχεδίου, του πτωχευτικού νομοσχεδίου. Και είμαστε εδώ για να κάνουμε αυτή την τριήμερη συζήτηση και να πούμε και στον ελληνικό λαό ότι δεν θα επιτρέψουμε να κρύβεστε άλλο. Δεν θα επιτρέψουμε εν κρυπτώ τέτοιες νομοθετικές πρωτοβουλίες που έρχονται να ισοπεδώσουν την ελληνική κοινωνία. Και βεβαίως, θα αποκαλυφθεί σε αυτή τη συζήτηση ο τρόπος με τον οποίο κάνετε πράξη τα πιο εφιαλτικά σενάρια σε βάρος του λαού.</p>
          <p>Κύριοι συνάδελφοι, ό,τι δεν έγινε με το σκάνδαλο του Χρηματιστηρίου, την πτώχευση του 2010, το PSI ο κ. Σταϊκούρας ανέλαβε την υποχρέωση να το ολοκληρώσει. Έφερε το πτωχευτικό νομοσχέδιο την ώρα που φουντώνει η επιδημία -για την οποία, βεβαίως, θυμίζω δεν φταίει ο συνωστισμός στα λεωφορεία, δεν φταίει ο συνωστισμός στα σχολεία- με την οικονομική και κοινωνική κρίση σε πλήρη εξέλιξη και βεβαίως, με το τουρκικό καθεστώς να ξεδιπλώνει την επεκτατική του ατζέντα.</p>
          <p>Όμως, όταν αυτό το κοινωνικό ολοκαύτωμα ήρθε στη Βουλή, ο κρυπτόμενος στα δύσκολα κ. Μητσοτάκης επέλεξε να λείπει, να μείνει έξω από το κάδρο και όταν ο Υπουργός δέχτηκε την πρόταση μομφής, ο κ. Μητσοτάκης δεν τη μετέτρεψε σε πρόταση εμπιστοσύνης προς την Κυβέρνηση.</p>
          <p>Ο κ. Λοβέρδος προσπάθησε να σας το πει αυτό, πως με τη στάση αυτή δεν δείχνετε να στηρίζετε τον Υπουργό σας. Στη συνέχεια, κατάλαβε και ο κ. Λοβέρδος ότι ο κ. Σταϊκούρας έτυχε της ίδιας υποστήριξης με αυτή που έλαβε το προσωπικό του Εθνικού Συστήματος Υγείας και η μεσαία τάξη από τον κ. Μητσοτάκη: Χειροκρότησε και έφυγε.</p>
          <p>Βέβαια, ούτε οι Βουλευτές και οι Υπουργοί που μιλάνε από χθες σε αυτή την Αίθουσα δεν ήρθαν για να στηρίξουν τον πτωχευτικό νόμο. Νομίζω ότι στις ομιλίες ούτε κατά το 1/10 του χρόνου τους –και λέω πολύ- δεν ασχολήθηκε κανείς με το νομοσχέδιο. Και αυτό, όπως ανέπτυξε και ο Πρόεδρος πριν, ο Νίκος Βούτσης, επειδή η κεντρική γραμμή είναι εν κρυπτώ.</p>
          <p>Αντίθετα, ακούμε όλες οι ομιλίες να αντιπολιτεύονται τον ΣΥΡΙΖΑ και μάλιστα για την περίοδο 2012-2015, μία αγαπημένη σας περίοδο να αντιπολιτεύεστε την Αντιπολίτευση. Και καθένας προσπαθεί να πει όσο πιο πολλά ή πιο δυνατά ψέματα μπορεί, δείχνετε να διαγκωνίζεστε, να πλειοδοτείτε στα ψέματα, ενδεχομένως για να δώσετε και διαπιστευτήρια.</p>
          <p>Κύριοι συνάδελφοι της Νέας Δημοκρατίας, ούτε προδιαγραφές για μάσκες δεν μπορείτε να κάνετε ούτε προδιαγραφές για λεωφορεία δεν μπορείτε να κάνετε. Το επιτελικό κράτος έχει μια μοναδική ικανότητα: Όταν αναλαμβάνει μία πρωτοβουλία, τη μετατρέπει σε κρίση, από την οικονομία, την πανδημία, τα εθνικά, την αδυναμία σύλληψης του κατάδικου Παππά.</p>
          <p>Παρ’ όλα αυτά, νομοθετείτε χωρίς μνημόνια ό,τι αποφεύχθηκε στα σκληρά χρόνια των μνημονίων.</p>
          <p>Και βεβαίως, τα πεπραγμένα σε τίτλους, όσους προλαβαίνω, βεβαίως, όσους μπορώ: Απευθείας αναθέσεις, κατασπατάληση δημοσίου χρήματος, δημιουργία κράτους μετακλητών, κατά προτίμηση με πλαστά πτυχία και τον μισό Ποινικό Κώδικα, περιστολή ατομικών, κοινωνικών δικαιωμάτων, περιστολή δημοκρατίας, περιστολή ελευθερίας ενημέρωσης, ανεργία, εκτόξευση φτώχειας, ύφεση πριν την πανδημία και πολλά άλλα.</p>
        </speech>
        <scene>(Στο σημείο αυτό κτυπάει προειδοποιητικά το κουδούνι λήξης του χρόνου ομιλίας της κυρίας Βουλευτού)</scene>
        <speech by="apostolos_abdelas" eId="debate_2020-10-24_speech_262">
          <from>Απόστολος Αβδελάς</from>
          <p>Ευχαριστούμε πολύ, κυρία Γεροβασίλη.</p>
          <p>Καλείται στο Βήμα ο Κοινοβουλευτικός Εκπρόσωπος από την Ελληνική Λύση, ο κ. Βασίλης Βιλιάρδος.</p>
        </speech>
        <speech by="basileios_biliardos" eId="debate_2020-10-24_speech_263">
          <from>ΒΑΣΙΛΕΙΟΣ ΒΙΛΙΑΡΔΟΣ</from>
          <p>Ευχαριστώ πολύ, κύριε Πρόεδρε.</p>
          <p>Θα ήθελα να πω στον κ. Λοβέρδο ότι εάν είχαμε παροξυσμό χρέους το 2009, όπως είπε, τότε τι έχουμε σήμερα, με πάνω από 200% συν το «κόκκινο» ιδιωτικό που τότε ήταν αμελητέο, όταν το 2009 το δημόσιο χρέος ήταν μόλις 127% του ΑΕΠ;</p>
          <p>Όσον αφορά τον πτωχευμένο πάντως, στη Γερμανία δεν βρίσκει ούτε σπίτι να νοικιάσει. Αυτή είναι η πρακτική εμπειρία. Στη Γερμανία ισχύει ένας περίπου ανάλογος νόμος.</p>
          <p>Θα ξεκινήσουμε τώρα από το ότι εμείς, η Ελληνική Λύση, καταθέσαμε πρώτοι ένσταση αντισυνταγματικότητας, αφού με τον νέο πτωχευτικό που καθιστά υποχρεωτική τη χρεοκοπία για τον οφειλέτη, τον οποίο χαρακτηρίσαμε επιεικώς ως έκτρωμα, δεν γίνονται σεβαστά μία ολόκληρη σειρά άρθρων του Συντάγματος, ενώ το έγκλημα θα ολοκληρωθεί με την επιτάχυνση των διαδικασιών για αυτούς που προστατεύονται από τον νόμο Κατσέλη με νέο νόμο και με τελικό αποτέλεσμα τη ληστεία τους.</p>
          <p>Πού θα καταλήξουν τα σπίτια τους; Στις αφελληνισμένες τράπεζες, στα διεθνή κερδοσκοπικά κεφάλαια, στα «κοράκια», όπως ονομάζονται και πιθανότατα στο υπερταμείο, εκεί δηλαδή που οδηγείται η κρατική περιουσία μας σε εξευτελιστικές τιμές δήθεν για τη μείωση του δημοσίου χρέους μας, που, όμως, συνεχίζει να αυξάνεται ραγδαία μαζί με το «κόκκινο» ιδιωτικό.</p>
          <p>Τι είναι αυτός ο πτωχευτικός νόμος και ο επόμενος που τον συμπληρώνει; Ένα νέο πολύ χειρότερο μνημόνιο που δεν αφορά πια τους μισθούς, τις συντάξεις και το κατακρεουργημένο κοινωνικό κράτος, αλλά τα περιουσιακά στοιχεία των Ελλήνων, τα σπίτια τους, τις καταθέσεις τους και οτιδήποτε άλλο τους ανήκει.</p>
          <p>Γιατί εισάγεται στη χειρότερη δυνατή στιγμή, με τους Έλληνες χρεοκοπημένους, με την πανδημία να επιδεινώνεται και με την ύφεση στο απόγειό της, με τον θανατηφόρο αποπληθωρισμό που έχει πλήξει την οικονομία μας; Επειδή τώρα είναι μεγάλη ευκαιρία για τα «κοράκια» να πάρουν πάμφθηνα ό,τι έχουμε και δεν έχουμε.</p>
          <p>Παρά το γεγονός δε ότι στο άρθρο 23 της Ευρωπαϊκής Οδηγίας υπήρχε κατευθυντήρια γραμμή, με βάση την οποία δινόταν η δυνατότητα να προστατευτεί η κατοικία του οφειλέτη, με την προϋπόθεση το διάστημα απαλλαγής από τα χρέη του μετά την κήρυξη της πτώχευσης να είναι διευρυμένο χρονικά, μία τέτοια επιλογή δεν προκρίθηκε. Γιατί αλήθεια; Ποια σκοπιμότητα κρύβεται από πίσω; Δεν γνωρίζει η Κυβέρνηση πως οι μαζικές πτωχεύσεις οφειλετών θα επιφέρουν την εκποίηση των κατοικιών και την έξωσή τους με σοβαρό κίνδυνο διάρρηξης της κοινωνικής συνοχής;</p>
          <p>Η παρούσα πρόταση δυσπιστίας αφορά μεν τον Υπουργό Οικονομικών, αλλά στο πρόσωπό του προφανώς ολόκληρη την Κυβέρνηση, εύλογα αφού οδηγεί την Ελλάδα από το κακό στο χειρότερο έχοντας αποτύχει οικτρά σε όλους τους τομείς.</p>
          <p>Θα μπορούσε να πει κανείς πως αφορά και την τρόικα που δεν έφυγε ποτέ, ενώ φυσικά δεν υπόκειται σε δημοκρατικό έλεγχο από τη χώρα μας. Αποτελεί επιπλέον μομφή εναντίον της τρόικας εσωτερικού που καταδίκασε την Ελλάδα στο σημερινό της κατάντημα, ενώ η κατάθεσή της από τον ΣΥΡΙΖΑ, ο οποίος μαζί με τη Νέα Δημοκρατία και το Κίνημα Αλλαγής συνυπέγραψαν το τρίτο μνημόνιο, που προβλέπει πολλά από αυτά τα εγκλήματα που δρομολογούνται σταδιακά, είναι κάτι χειρότερο από πολιτική υποκρισία.</p>
          <p>Θυμίζουμε εδώ πως στον νόμο που επικυρώνει το τρίτο μνημόνιο στο δεύτερο μέρος στο άρθρο 3 και στην παράγραφο 3 που αναφέρεται στην τακτοποίηση των μη εξυπηρετούμενων δανείων αναφέρεται καθαρά η υποχρέωση επιτάχυνσης και αυστηροποίησης των κριτηρίων επιλεξιμότητας για την προστασία της πρώτης κατοικίας, κάτι που δρομολογήθηκε εν μέρει με τον νόμο του ΣΥΡΙΖΑ που διαδέχτηκε τον νόμο Κατσέλη μειώνοντας τον αριθμό των προστατευόμενων -κάθε φορά μειώνεται ο αριθμός- με διάρκεια έως μετά τις εκλογές.</p>
          <p>Αυτό κάνουν πάντοτε οι δανειστές: Επιμερίζονται τις ληστρικές αποφάσεις τους σε όλους όσους συμμετέχουν στο μνημονιακό γαϊτανάκι, έτσι ώστε να μην αντιδρούν οι εκάστοτε ψηφοφόροι του ενός ή του άλλου κόμματος.</p>
          <p>Γιατί δρομολογούνται τώρα σταδιακά όλα αυτά μαζί τα εγκλήματα όπως το PSI, ο αφελληνισμός των τραπεζών, το υπερταμείο, η ανεξάρτητη από το Υπουργείο Οικονομικών ΑΑΔΕ, ο πτωχευτικός σήμερα και τόσα άλλα; Γιατί σταδιακά; Επειδή έτσι συνηθίζουν οι πολίτες και δεν αντιδρούν, ακριβώς όπως ο βάτραχος που τοποθετείται πρώτα σε χλιαρό νερό και δεν συνειδητοποιεί πότε γίνεται καυτό οδηγώντας στον αργό θάνατό του.</p>
          <p>Το προτεινόμενο πάντως πτωχευτικό νομοσχέδιο, που πρέπει να αποσυρθεί όπως ζητήσαμε ήδη από την πρώτη συζήτησή του από την πρώτη μέρα, είναι πραγματικά εξοργιστικό τόσο για τους πολίτες όσο και για οποιαδήποτε ευνομούμενη πολιτεία.</p>
          <p>Καταργείται ουσιαστικά η προστασία της κύριας κατοικίας των οφειλετών, ενώ το μόνο που παρέχεται, σε πολύ λίγες περιπτώσεις οικονομικά αδύναμων που εμείς τους υπολογίζουμε στις σαράντα με πενήντα χιλιάδες από τις διακόσιες χιλιάδες αρχικά σε καθεστώς προστασίας, είναι η δυνατότητα να μείνουν ως ενοικιαστές στα σπίτια τους με ένα επίδομα ενοικίου που στην ουσία θα στηρίζει τις τράπεζες. Αν μάλιστα γίνει κάποιο θαύμα και έχουν τα χρήματα για την επαναγορά, θα πρέπει να αποπληρώσουν και τα υπολειπόμενα οφειλόμενα μισθώματα της δεκαετούς σύμβασης μίσθωσης. Για παράδειγμα εάν καταβάλουν 580 ευρώ τον μήνα για δώδεκα χρόνια, δηλαδή συνολικά 83.520 ευρώ για ένα σπίτι αξίας 100.000 ευρώ, μετά από τα δώδεκα χρόνια θα υποχρεωθούν να πληρώσουν ξανά 100.000 χάνοντας όσα έδωσαν, ενώ αν στα έξι χρόνια θέλουν να το επαναγοράσουν θα πρέπει να πληρώσουν τα υπόλοιπα μισθώματα, δηλαδή 41.760 ευρώ συν τις 100.000, συνολικά δηλαδή 141.000 ευρώ, αν και μάλλον περισσότερα αφού θα λαμβάνεται υπ’ όψιν η εμπορική αξία τότε. Αν είναι δυνατόν!</p>
          <p>Συνεχίζοντας, ασφαλώς δεν περιμέναμε να σεβαστούν το Σύνταγμα οι κυβερνήσεις των μνημονίων που το έχουν παραβεί αρκετές φορές, όπως είπε η Πρόεδρος της Ελλάδας κ. Σακελλαροπούλου, επειδή προείχε το ταμειακό συμφέρον του δημοσίου. Πολύ χειρότερα όμως αυτό που προέχει με τον πτωχευτικό δεν είναι το ταμειακό συμφέρον του δημοσίου, αλλά των ιδιωτών μετόχων των τραπεζών οι οποίες έχουν προτεραιότητα ακόμη κι από το κράτος, κάτι που δεν συμβαίνει σε καμμία άλλη χώρα. Μόνο στην Ελλάδα συμβαίνει αυτό. Βέβαια η Ελλάδα έπαψε προ πολλού να είναι χώρα, έχοντας μετατραπεί σε ανυπεράσπιστη περιοχή δυστυχώς.</p>
          <p>Από την άλλη πλευρά, ένας πολύ μεγάλος αριθμός επιχειρήσεων με συνήθη κριτήρια αδυναμίας πληρωμών, όπως περιγράφονται στο άρθρο 77, μπορεί να υποχρεωθεί σε πτώχευση με διαδικασίες fast-track γεγονός που σημαίνει πως ότι δεν κατέστρεψε ο κορωνοϊός θα το αποτελειώσουν οι πιστωτές, κυρίως οι τράπεζες. Θα μοιάζει με κάποιον ασθενή που παρακολουθείται στενά με ένα τσιπάκι, οπότε όταν υπερβεί κάποιο όριο, θα οδηγείται αυτόματα στο χειρουργείο και θα εγχειρίζεται με ελάχιστες πιθανότητες να αποφύγει τον θάνατό του, ελάχιστες επειδή πουθενά στο νομοσχέδιο δεν αναφέρονται τρόποι διάσωσης, αλλά μόνο κατασχέσεις και πλειστηριασμοί.</p>
          <p>Περαιτέρω, στην έβδομη αξιολόγηση της Ευρωπαϊκής Ένωσης, σελίδα 102 αν θυμάμαι καλά, αναφέρεται ήδη πως θα εισαχθεί ο νέος πτωχευτικός νόμος μέσα στον Οκτώβριο. Επίσης, ότι θα επιταχυνθούν οι διαδικασίες. Όλα αναφέρονται. Άλλοι κυβερνούν την Ελλάδα. Στην έκτη αξιολόγηση γράφει το ίδιο, με μια σημαντική όμως διαφορά, το ότι τα σπίτια αυτά θα αγοράζονταν από μια κρατική οντότητα, στη σελίδα 111.</p>
          <p>Τι συνέβη λοιπόν και τα σπίτια με τον σημερινό νόμο θα αναλαμβάνονται από ιδιωτικό φορέα; Τι άλλαξε; Θα ελέγχεται ο φορέας αυτός από τις τράπεζες και άρα η διαδικασία των εξώσεων; Από την άλλη πλευρά, γιατί δεν υιοθέτησε η Κυβέρνηση τη λύση που προτείναμε από την αρχή, το αμερικανικό μοντέλο δηλαδή αυτό που υιοθέτησε ο Ρούσβελτ το 1934, με το οποίο θα διέσωζαν τα σπίτια όλοι. Γιατί δεν το έκανε;</p>
          <p>Αρκετά όμως με τον πτωχευτικό αφού στην ουσία είναι το αποκορύφωμα των εγκλημάτων και των αποτυχιών της Κυβέρνησης.</p>
          <p>Ο κ. Σταϊκούρας και ακόμη περισσότερο κ. Χατζηδάκης, ο οποίος έχει ως αποστολή του το ξεπούλημα των πάντων κατ’ εντολή προφανώς των δανειστών, και επίσης ο κ. Γεωργιάδης, με την αδυναμία του να χαράξει μια αποτελεσματική αναπτυξιακή πολιτική, παρά το ότι στηρίξαμε το νομοσχέδιό του, και γενικότερα η Κυβέρνηση είναι υπεύθυνη για την πλήρη αποτυχία της οικονομίας η επιτυχία της οποίας ήταν η βασικότερη προεκλογική τους δέσμευση αλλά και αυτό που απασχολεί κυρίως τους πολίτες.</p>
          <p>Έχουμε αναφέρει ήδη πως η Κυβέρνηση απέτυχε να φέρει ανάπτυξη 4%, όπως υποσχέθηκε το 2019, ενώ ο ρυθμός ανάπτυξης μειώθηκε ήδη στο 1% στο τέταρτο τρίμηνο του 2019 πριν την πανδημία από 2,3% προηγουμένως.</p>
          <p>Η Κυβέρνηση απέτυχε αρνούμενη να καταθέσει έναν αναθεωρημένο προϋπολογισμό μετά τον Μάρτιο, που ζητήσαμε, όπως άλλες χώρες και προφανώς η Γερμανία που είναι πιο πλούσια, έτσι ώστε να συγκεκριμενοποιηθούν από την αρχή τα μέτρα για την αντιμετώπιση της πανδημίας, καθώς επίσης τα νέα μεγέθη του, εγχώρια και διεθνή, για να μπορούν να προγραμματίσουν τις ενέργειές τους οι επιχειρήσεις μας.</p>
          <p>Η Κυβέρνηση απέτυχε αφού δεν δρομολόγησε τα κατάλληλα μέτρα για τη στήριξη της οικονομίας μας ανακοινώνοντας συνεχώς ψευδή νούμερα κυρίως όσον αφορά τις δημοσιονομικές παρεμβάσεις της. Αυτός ήταν, άλλωστε, ο λόγος που δεν κατέθεσε έναν αναθεωρημένο προϋπολογισμό, για να μη φαίνονται δηλαδή τα ψέματά της και ο ακραίος νεοφιλελευθερισμός της που θα καταστρέψει κυριολεκτικά τη μεσαία τάξη, γιατί πραγματικά πρόκειται για έναν ακραίο νεοφιλελευθερισμό, για μια απίστευτη πολιτική που θα οδηγήσει στην πλήρη καταστροφή της μεσαίας τάξης.</p>
          <p>Η Κυβέρνηση απέτυχε να αντιμετωπίσει αποτελεσματικά τον COVID-19 κλειδώνοντας την οικονομία παρά τα χαμηλά κρούσματα και χωρίς να ρωτήσει κανέναν, ανοίγοντας στη συνέχεια ανεξέλεγκτα τα σύνορα στον τουρισμό με αποτέλεσμα να μετατραπούν τα νησιά μας σε εστίες υπερβολικής μετάδοσης. Δυστυχώς, ακόμη και από χώρες με υψηλό αριθμό κρουσμάτων κάτω από την πίεση των αεροπορικών εταιρειών και των εταίρων μας, σύμφωνα με τις δηλώσεις της κ. Μπακογιάννη, όχι δικές μας. Η κ. Μπακογιάννη τα είπε αυτά.</p>
          <p>Ποια θα ήταν η λύση; Ο ποιοτικά υψηλός και ασφαλής υγειονομικός τουρισμός που είχαμε έγκαιρα προτείνει, όπου θα δινόταν μεγαλύτερη σημασία στην αύξηση των εσόδων μέσω υψηλότερων τιμών παρά στον αριθμό των τουριστών.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="apostolos_abdelas" eId="debate_2020-10-24_speech_264">
          <from>Απόστολος Αβδελάς</from>
          <p>Και εμείς ευχαριστούμε, κύριε Βιλιάρδο.</p>
          <p>Κυρίες και κύριοι συνάδελφοι, να σας ενημερώσω ότι θα δώσω τώρα τον λόγο στον κ. Ευκλείδη Τσακαλώτο, Κοινοβουλευτικό Εκπρόσωπο του ΣΥΡΙΖΑ. Στη συνέχεια θα μιλήσει ο Αναπληρωτής Υπουργός Οικονομικών ο κ. Θεόδωρος Σκυλακάκης, μετά δύο Βουλευτές, ο κ. Μπαραλιάκος και ο κ. Πουλάς, και μετά ο Κοινοβουλευτικός Εκπρόσωπος της Νέας Δημοκρατίας ο κ. Λιβανός.</p>
          <p>Κύριε Τσακαλώτο, έχετε τον λόγο.</p>
        </speech>
        <speech by="eukleidis_tsakalotos" eId="debate_2020-10-24_speech_265">
          <from>ΕΥΚΛΕΙΔΗΣ ΤΣΑΚΑΛΩΤΟΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, πότε πρέπει, πότε οφείλει κάποιος να αλλάξει άποψη; Παίρνω έναν νεοφιλελεύθερο, μία νεοφιλελεύθερη τη δεκαετία του 1980 μέχρι το 2000, που είτε «δάγκωσε τη λαμαρίνα» του νεοφιλελευθερισμού είτε δεν πείστηκε τελείως, αλλά θεώρησε ότι δεν υπήρχε εναλλακτική και πίστεψε ότι ο νεοφιλελευθερισμός θα αυξήσει την ανάπτυξη και τις επενδύσεις γιατί θα απελευθερώσει την επιχειρηματικότητα. Είκοσι, τριάντα χρόνια μετά βλέπει χαμηλές επενδύσεις και χαμηλή ανάπτυξη με ιστορική σχέση μετά το 1945. Τώρα είναι στο πιο χαμηλό επίπεδο σε όλες τις χώρες του δυτικού κόσμου. Ελπίζω, κύριε Σκυλακάκη, να μην διαφωνείτε σε αυτό. Έχει ακούσει ότι δεν πειράζει που αυξάνονται από το 1980, από το 1990 οι ανισότητες γιατί θα υπάρχει διάχυση στο τέλος. Και είκοσι, τριάντα χρόνια μετά ότι όχι μόνο δεν υπάρχει διάχυση, όχι μόνο έχουν αυξηθεί οι ανισότητες όλων των ειδών στον δυτικό κόσμο, στην Ευρώπη, στην Ελλάδα, στη Γερμανία, στην Αμερική, στη Βρετανία, αλλά είναι και στάσιμοι οι μισθοί. Δεν είναι, δηλαδή, μία ανισότητα, που κερδίζουν όλοι, αλλά κάποιοι κερδίζουν πιο πολύ. Κάποιοι μένουν στάσιμοι και κάποιοι κερδίζουν. Αλλάζει γνώμη; Μιλάμε για κάποιον νεοφιλελεύθερο που διάβασε τον Φουκουγιάμα, το «Τέλος των ιδεολογιών» ή διάβασε τον Μπεν Μπερνάνκι της Κεντρικής Τράπεζας της Αμερικής που μίλησε για την περίοδο του «great moderation», της μεγάλης μετριοπάθειας, όπου θα είχαμε πολιτική σταθερότητα. Και είχαμε κρίσεις, είχαμε Τραμπ -φαντάζομαι ότι ακόμα και οι νεοφιλελεύθεροι ελπίζουν να χάσει τις εκλογές σε δέκα ημέρες-, είχαμε Τζόνσον, είχαμε Σαλβίνι, Όρμπαν, είχαμε Χρυσή Αυγή στη δική μας τη χώρα. Αλλάζει γνώμη τότε, αφού υπήρχε υπόσχεση για σταθερότητα;</p>
          <p>Κάποιος κυνικός, πιο κυνικός από εμένα, θα έλεγε «μερικοί θα αλλάξουν, μερικοί δεν θα αλλάξουν». Κάποιος κυνικός θα πει ότι ο λόγος που δεν θα αλλάξουν είναι ότι ένα κομμάτι της κοινωνίας στην Αμερική, στη Βρετανία, στην Ελλάδα είχε πολύ καλή κρίση το 2009, είχε πολύ καλή κρίση στην Ελλάδα την περίοδο 2012-2015 και ευελπιστούν σε πολύ καλή κρίση τώρα, ακόμα και με COVID-19, ακόμα και με την οικονομική κρίση.</p>
          <p>Αυτές οι σκέψεις μού ήρθαν όταν αναρωτήθηκα τι πρέπει εμπειρικά να γίνει ώστε κάποιος νεοφιλελεύθερος να αλλάξει άποψη, να πει ότι έχει αλλάξει ο κόσμος, ότι αυτά που του υποσχέθηκαν ή ο ίδιος τα υποσχέθηκε, δεν έγιναν στην πράξη.</p>
          <p>Ακούω τον κ. Σταϊκούρα που λέει ότι «περάσαμε δώδεκα νομοσχέδια». Ήταν σε μία κατεύθυνση για να βοηθηθεί η ανάπτυξη και να μειωθούν οι ανισότητες και οι στάσιμοι μισθοί; Στον ΕΝΦΙΑ το κομμάτι πάνω από αυτό που φέραμε εμείς και νομοθετήσαμε έχουμε συμφωνήσει ότι ήταν για τις πιο μεγάλες περιουσίες. Η μείωση του φόρου επί των κερδών φαντάζομαι ότι δεν είναι για τους πιο φτωχούς.</p>
          <p>Κάνατε και μερικά πράγματα για τα μεσαία στρώματα, αλλά ο ίδιος ο προϋπολογισμός, το προσχέδιο του προϋπολογισμού που καταθέσατε στην Ευρώπη δείχνει μια αύξηση των ανισοτήτων. Αυτό σας ανησυχεί; Δεν σας ανησυχεί; Θεωρείτε ότι αλλάζετε ρότα, ότι αντιμετωπίζετε αυτά τα προβλήματα που έχουν έρθει στην επιφάνεια; Και το ερώτημα βεβαίως είναι: θα μπορούσαν να ήταν διαφορετικά τα πράγματα;</p>
          <p>Ο κ. Σταϊκούρας άρχισε με προβλέψεις για μηδενική ύφεση, μετά πήγε στο 4%, μετά πήγε στο 5% και μετά πήγε στο 8%. Όταν το κάνεις, είσαι τόσο συντηρητικός και δεν βλέπεις τι γίνεται μπροστά σου, είναι επακόλουθο ότι δεν θα πάρεις τόσο ραγδαία μέτρα όσο χρειάζεται. Και πώς χρησιμοποιήθηκε το «μαξιλάρι»; Ήρθε ο κ. Σταϊκούρας και μας είπε πόσες φορές βγήκαν στις αγορές. Δεν βγήκε λόγω του «μαξιλαριού»; Δεν βγήκε λόγω του ότι το χρέος είναι ρυθμισμένο, τουλάχιστον στο επίπεδο ροών, για τα ερχόμενα δέκα-δεκαπέντε χρόνια; Δεν βγήκε λόγω της Λαγκάρντ και αυτού που έγινε; Αλλά δεν είναι αυτό το κυρίαρχο.</p>
          <p>Γιατί είναι ακόμα 36, 37 δισεκατομμύρια το «μαξιλάρι»; Ποια είναι η έννοια του «μαξιλαριού»; Αν σε ενδιαφέρουν οι ανισότητες, αν θέλεις να αντιστρέψεις κάποια από τα προβλήματα που μας έφεραν στην κρίση δεν είναι να το χρησιμοποιήσεις στους κακούς καιρούς -ελπίζω να συμφωνούμε ότι είμαστε σε κακούς καιρούς τώρα, δεν υπάρχει κάποιος που να πει ότι είμαστε σε άνθηση- και μετά να το αναπληρώσεις σε καλούς καιρούς; Να διαφωνούσαμε, να έλεγα εγώ να κατέβει στα 26, 27 και κάποιος από εσάς να έλεγε στα 30, αυτό θα το καταλάβαινα, θα ήταν μία διαφοροποίηση που έχει κάποια λογική. Αλλά μας παρουσιάζετε ότι είναι πάντα 36, 37. Πότε θα είναι, αυτό που λένε στη Βρετανία, «the rainy day» που θα χρειαστεί να το χρησιμοποιήσετε; Και δεν καταλαβαίνετε ότι μη χρησιμοποιώντας το αυτό σημαίνει ότι θα χρειαστεί κάτι παραπάνω στο μέλλον, γιατί θα πέσουν ακόμα περισσότερο από ό,τι χρειάζεται τα έσοδα και θα υπάρχει ακόμα περισσότερο ύφεση από ό,τι θα χρειαζόταν;</p>
          <p>Και μας λέτε ξανά και ξανά για 24 δισεκατομμύρια μέτρα. Μόνο που αν κοιτάξουμε το προσχέδιο του προϋπολογισμού που έχετε καταθέσει, στον πίνακα 2.5, φαίνεται ξεκάθαρα ότι οι μόνιμες μη επιστρεπτέες δαπάνες δεν είναι πάνω από 4,5 δισεκατομμύρια και άλλα 3 δισεκατομμύρια περίπου οι παρεμβάσεις στο σκέλος των εσόδων, αν εξαιρέσουμε τις αναστολές που βαραίνουν τον κόσμο με χρέη, δηλαδή σύνολο 7,5 δισεκατομμύρια. Γιατί ταλαιπωρείτε τον κόσμο και δημιουργείτε σύγχυση και λέτε συνεχώς για 24 δισεκατομμύρια όταν ξέρετε ότι το μέτρο σύγκρισης των πραγματικών μέτρων είναι 7 δισεκατομμύρια;</p>
          <p>Λέτε συνεχώς ότι η προστασία της πρώτης κατοικίας καταργήθηκε από την κυβέρνηση του ΣΥΡΙΖΑ. Τότε γιατί οι θεσμοί είχαν τέτοια πρεμούρα να σας βάλουν να υπογράψετε ότι θα την καταργήσετε εσείς; Δεν το ήξεραν; Δεν δεχτήκανε; Κι εσείς γιατί δεσμευτήκατε να καταργήσετε κάτι που δεν υπήρχε; Από κεκτημένη ταχύτητα να συμφωνήσετε με ό,τι σας λένε; Και όταν στις 13 Γενάρη του 2020 ο κ. Γεωργιάδης έλεγε το εξής –επαναλαμβάνω, στις 13 Γενάρη του 2020: «το τονίζω ότι το πλαίσιο απόλυτης προστασίας της πρώτης κατοικίας δεν θα υπάρχει μετά τις 31 Απριλίου. Εγώ το λέω από σήμερα, γιατί δεν θέλω να χαλάμε τις καρδιές μας μετά τις 30 Απριλίου», εσείς όλοι που λέτε ότι καταργήθηκε -πόσες ομιλίες έχουμε ακούσει!- τον Φλεβάρη του 2019 πείτε μου τι ακριβώς θα καταργούσε ο κ. Γεωργιάδης τον Απρίλιο του 2020; Γιατί συνεχίζουμε αυτή τη συζήτηση αντί να κάνουμε μια αντιπαράθεση για το πώς πρέπει να είναι η προστασία της πρώτης κατοικίας, τι μέτρα χρειάζονται, πώς πρέπει να αλλάξουμε μέσα σε αυτό το νομοσχέδιο την πλάστιγγα ανάμεσα σε ρευστοποίηση και αναδιάρθρωση του χρέους; Εμείς το λέμε ότι είναι ρευστοποίηση; Διαβάστε στα δύο πρώτα άρθρα τι λέει το νομοσχέδιο. Εσείς λέτε ότι είναι βασικά για τη ρευστοποίηση των χρεών.</p>
          <p>Η λογική σας είναι ο κοινωνικός δαρβινισμός, η επιβίωση του ισχυροτέρου. Μας λέτε ότι το κάνετε αυτό για να μην χρειάζεται οι επόμενες γενιές να κάνουν αποποίηση κληρονομιάς. Σωστά. Τώρα που τα παίρνετε όλα δεν του αφήνετε τίποτα, ώστε να μην έχει κληρονομιά για να αποποιηθούν οι επόμενες γενιές. Και του παίρνετε και ένα μέρος των μισθών για τρία χρόνια. Ως τιμωρία; Τι ακριβώς; Ως κίνητρο, για να μπορεί να εξαγοράσει το σπίτι μετά από δώδεκα χρόνια;</p>
          <p>Κι επειδή έχω ακούσει κριτική ότι βλέπω μόνο έργα του Χόλιγουντ, να σας πω μία ελληνική ταινία του Κωνσταντάρα «Ο άνθρωπος που έσπαγε πλάκα», που τον άφησαν τον άνθρωπο μόνο με ένα κουστούμι, με τίποτα άλλο, όμως στην ταινία ο Κωνσταντάρας είχε μία δεύτερη ευκαιρία, γιατί όλα αυτά ήταν μία φάρσα. Στη δικιά σας περίπτωση όμως δεν είναι φάρσα, είναι μία τραγωδία, είναι μία πραγματικότητα και αυτό πρέπει να αντιμετωπίσετε.</p>
          <p>Πάμε τώρα εκεί από όπου άρχισα: Τι υποσχέθηκαν οι νεοφιλελεύθεροι και αν θα χρειαστεί να αλλάξουν γνώμη. Ποια ήταν η υπόσχεση του νεοφιλελευθερισμού και της παγκοσμιοποίησης; Ότι η παγκοσμιοποίηση θα επηρεάσει κάτι ανθρακωρύχους, κάποιους που δουλεύουν στην υφαντουργία, αλλά στα νέα παιδιά θα ανοίξουν νέες πιθανότητες. Αυτό δεν έγινε. Κι εσείς, κύριε Λοβέρδο, που μιλάτε ενάντια στις πλατείες, ξέρετε ότι οι πλατείες δεν ήταν της εργατικής τάξης της παλιάς, που κινδύνευε από την παγκοσμιοποίηση. Ήταν νέα παιδιά, που τους υποσχέθηκαν ότι μέσα από την παγκοσμιοποίηση θα σπουδάσουν και θα έχουν καινούργιες δουλειές και περισσότερες δουλειές και ήρθαν πίσω από τις σπουδές τους στη Βρετανία, στη Γαλλία, στην Αμερική και δεν είχαν όχι μόνο καλύτερες δουλειές από τους γονείς, αλλά χειρότερες δουλειές από τους γονείς, και στην Ελλάδα και στην Ευρώπη και στη Βρετανία.</p>
          <p>Και τώρα έχουμε έναν Πρωθυπουργό που ουσιαστικά μας λέει ότι οι νέοι είτε κάνουν πάρτι ή κάνουν cocooning. Αν δεν το ξέρετε το cocooning, ο κύριος Πρωθυπουργός την είπε την λέξη. Πραγματικά αυτή είναι η άποψή σας για τη δικιά μας τη νεολαία; Έχετε καταλάβει πόσο δύσκολο είναι οι τριαντάρηδες να παντρευτούν και να κάνουν παιδιά και να έχουν ένα σπίτι; Έχετε καταλάβει πόσο δύσκολο είναι να μπορούν να το κάνουν αυτό χωρίς μια κανονική πολιτική στέγασης, κοινωνικής στέγασης, επιδότησης; Έχετε καταλάβει πόσα νέα παιδιά δεν μπορούν να έχουν ένα προφίλ επαγγελματικής εξέλιξης; Τι λέτε σε αυτά τα παιδιά με αυτό το νομοσχέδιο; Δεν λέτε τίποτα. Γι’ αυτό εμείς ευελπιστούμε σε μία νέα γενιά που έχει καταλάβει ότι όλες οι υποσχέσεις του νεοφιλελευθερισμού ήταν ψεύτικες και φάνηκε στην πράξη και στις επενδύσεις και σε δουλειές και σε ποιότητα της δουλειάς και στην κοινωνία.</p>
          <p>Μομφή, λοιπόν. Μομφή στον κ. Σταϊκούρα, γιατί έφερε ένα νομοσχέδιο που ήθελε να κρυφτεί και να μην συζητηθεί. Μομφή, γιατί ο κ. Μητσοτάκης δεν ήταν εδώ καν να το υποστηρίξει. Μομφή, γιατί το δικό σας σύστημα μέσων μαζικής ενημέρωσης το έκρυψε. Μομφή, για τον τρόπο που αντιμετωπίζετε μια νεολαία που θεωρεί ότι δεν έχει ελπίδα. Και μομφή, τέλος, γιατί χτυπάτε τον πυρήνα της δημοκρατίας όταν επαναλαμβάνετε συνεχώς τα ίδια επιχειρήματα με τα ίδια σκονάκια, χωρίς να ακούσετε όχι μόνο τους Βουλευτές της Αντιπολίτευσης, αλλά και την ίδια την κοινωνία. Μομφή, γιατί έχετε χάσει τον δρόμο και σύντομα θα φανεί αυτό.</p>
          <p>Σας ευχαριστώ πάρα πολύ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="apostolos_abdelas" eId="debate_2020-10-24_speech_266">
          <from>Απόστολος Αβδελάς</from>
          <p>Κι εμείς ευχαριστούμε, κύριε Τσακαλώτο και για την τήρηση του χρόνου.</p>
          <p>Καλείται στο Βήμα ο Αναπληρωτής Υπουργός Οικονομικών κ. Θεόδωρος Σκυλακάκης.</p>
          <p>Σας θέλω ψύχραιμους εδώ αριστερά όπως ήταν πριν από λίγο και οι από δεξιά.</p>
          <p>Ορίστε, έχετε τον λόγο, κύριε Υπουργέ.</p>
        </speech>
        <speech by="theodoros_skulakakis" eId="debate_2020-10-24_speech_267">
          <from>ΘΕΟΔΩΡΟΣ ΣΚΥΛΑΚΑΚΗΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι Βουλευτές, πότε οφείλει κανείς να αλλάξει άποψη; Αυτό είναι ένα πολύ ωραίο ερώτημα και θα έλεγα ότι οφείλει να αλλάξει άποψη όταν επί δικής του υπουργίας η Ελλάδα δανείζεται με 4% επιτόκιο και επί υπουργίας του κ. Σταϊκούρα…</p>
        </speech>
        <speech by="theodoros_dritsas" eId="debate_2020-10-24_speech_268">
          <from>ΘΕΟΔΩΡΟΣ ΔΡΙΤΣΑΣ</from>
          <p>Τι είναι αυτά που λέτε;</p>
        </speech>
        <speech by="apostolos_abdelas" eId="debate_2020-10-24_speech_269">
          <from>Απόστολος Αβδελάς</from>
          <p>Κύριε Δρίτσα, σας παρακαλώ. Δεν σας διέκοψε. Από την ώρα που μπήκατε αυτό κάνετε. Σας παρακαλώ!</p>
        </speech>
        <speech by="theodoros_dritsas" eId="debate_2020-10-24_speech_270">
          <from>ΘΕΟΔΩΡΟΣ ΔΡΙΤΣΑΣ</from>
          <p>Μα, δεν μπορεί να τα λέει αυτά. Τα γνωρίζει και λέει ψέματα.</p>
        </speech>
        <speech by="theodoros_skulakakis" eId="debate_2020-10-24_speech_271">
          <from>ΘΕΟΔΩΡΟΣ ΣΚΥΛΑΚΑΚΗΣ</from>
          <p>Δεν καταλαβαίνω γιατί αυτός ο εκνευρισμός από την Αντιπολίτευση, την οποία ακούμε με θρησκευτική ευλάβεια. Προφανώς σας ενοχλεί αυτό. Θα το ξαναπώ λοιπόν, από την αρχή μιας που ενοχλεί.</p>
        </speech>
        <speech by="eukleidis_tsakalotos" eId="debate_2020-10-24_speech_272">
          <from>ΕΥΚΛΕΙΔΗΣ ΤΣΑΚΑΛΩΤΟΣ</from>
          <p>(δεν ακούστηκε)</p>
        </speech>
        <speech by="theodoros_dritsas" eId="debate_2020-10-24_speech_273">
          <from>ΘΕΟΔΩΡΟΣ ΔΡΙΤΣΑΣ</from>
          <p>(δεν ακούστηκε)</p>
        </speech>
        <speech by="apostolos_abdelas" eId="debate_2020-10-24_speech_274">
          <from>Απόστολος Αβδελάς</from>
          <p>Κύριε Δρίτσα, σας παρακαλώ πολύ.</p>
        </speech>
        <speech by="theodoros_skulakakis" eId="debate_2020-10-24_speech_275">
          <from>ΘΕΟΔΩΡΟΣ ΣΚΥΛΑΚΑΚΗΣ</from>
          <p>Πότε πρέπει κάποιος να αλλάξει άποψη; Όταν βλέπει ότι η πολιτική του ήταν αποτυχημένη, όπως προκύπτει για τους Υπουργούς Οικονομικών από το κόστος δανεισμού της χώρας.</p>
          <p>Κόστος δανεισμού προ-COVID της Ελλάδας τον  Ιανουάριο του 2020 στο 1%, ενώ τον  Ιανουάριο  του 2019 του κ. Τσακαλώτου στο 4% περίπου, λίγο κάτω από το 4%. Και τώρα μέσα στον COVID εξακολουθούμε να έχουμε 1%, παρά την τεράστια δυσκολία που έχουμε.</p>
        </speech>
        <speech by="eukleidis_tsakalotos" eId="debate_2020-10-24_speech_276">
          <from>ΕΥΚΛΕΙΔΗΣ ΤΣΑΚΑΛΩΤΟΣ</from>
          <p>Παρά τη Λαγκάρντ;</p>
        </speech>
        <speech by="theodoros_skulakakis" eId="debate_2020-10-24_speech_277">
          <from>ΘΕΟΔΩΡΟΣ ΣΚΥΛΑΚΑΚΗΣ</from>
          <p>Για τη Λαγκάρντ θα πρέπει να ξέρετε ότι απαιτείται εμπιστοσύνη. Δεν μπαίνεις στην ποσοτική χαλάρωση χωρίς εμπιστοσύνη. Και το βασικό πρόβλημα της κυβέρνησης του ΣΥΡΙΖΑ, για το οποίο και είχε ένα θηριώδες μαξιλάρι οικοδομήσει, είναι ότι δεν ενέπνεε καμμία εμπιστοσύνη ούτε στις αγορές ούτε στους θεσμούς, διότι αποτύγχανε σε κάθε αξιολόγηση. Ήσασταν αποτυχημένοι στις αξιολογήσεις, δεν δημιουργούσατε εμπιστοσύνη και γι’ αυτό και υπερφορολογούσατε τον κόσμο για να έχετε, αντί για εμπιστοσύνη, μαξιλάρι που κόστιζε αφάνταστα πιο ακριβά στην ελληνική οικονομία και κοινωνία.</p>
          <p>Πάμε τώρα στην πρόταση μομφής. Είναι ένα μείζον κοινοβουλευτικό όπλο. Συγχωρήστε με να πω ότι την βρίσκω αυτή τη συγκεκριμένη και άσφαιρη και άκαιρη και αστόχαστη.</p>
          <p>Άσφαιρη, γιατί η πρόταση μομφής κατά Υπουργού απαιτεί μια ισχυρή προσωπική απαξία. Γιατί τον κ. Σταϊκούρα προσωπικά να τον απαξιώσει κανείς; Συνετός άνθρωπος είναι, εργατικός, ομαδικός σας διαβεβαιώ, πολύ καλός στη δουλειά του. Σε προσωπικό επίπεδο άλλωστε δεν άκουσα καμμία μομφή. Έχετε κάτι με το νομοσχέδιο που φέρνει η Κυβέρνηση, το οποίο ήταν και κομμάτι του προγράμματός της, όπως ευστόχως αναφέρατε, δηλαδή το ψήφισε ο ελληνικός λαός; Κάντε πρόταση μομφής στην Κυβέρνηση. Γιατί στον κ. Σταϊκούρα;</p>
          <p>Άκαιρη, γιατί εν μέσω πανδημίας, οικονομικής κρίσης και κρίσης με την Τουρκία, επιλέγετε μια όξυνση την οποία εγώ δεν αντιλαμβάνομαι. Αν  πιστεύατε ότι η Κυβέρνηση δεν τα έχει πάει καλά σε αυτά τα τρία θέματα, θα μπορούσατε να της απευθύνετε  γι΄ αυτά την πρόταση μομφής. Αλλά η πραγματικότητα είναι ότι η Ελλάδα στον βασικό δείκτη που μετράει την αποτελεσματικότητα στην πανδημία -θάνατοι ανά ένα εκατομμύριο πληθυσμού- είναι στην εκατοστή πρώτη θέση στον κόσμο σήμερα, από τις τελευταίες στην Ευρώπη, με εξαιρετικά χαμηλά νούμερα, παρά το γεγονός ότι έχει έναν πολύ ηλικιωμένο πληθυσμό, δύο πολύ μεγάλα αστικά κέντρα -δεν είναι Σλοβακία ή Νορβηγία- κι έχει ταυτόχρονα και τουρισμό και παράνομη ή παράτυπη μετανάστευση και εργάτες γης που μπαινοβγαίνουν -έχει δηλαδή εξαιρετικές δυσκολίες- και παρά το γεγονός ότι κληρονομήσαμε ως Κυβέρνηση το 2019 ένα σύστημα υγείας με μόνο πεντακόσιες πενήντα πέντε ΜΕΘ.</p>
          <p>Στην οικονομία όλοι οι διεθνείς οργανισμοί προέβλεπαν ότι θα έχουμε τη μεγαλύτερη ύφεση στην Ευρώπη όταν ξεκίνησε η υπόθεση. Τώρα φαίνεται και το λένε και οι ίδιοι , ότι θα είμαστε ή  στον μέσο όρο ή λίγο  πιο πάνω από τον μέσο όρο της Ευρωζώνης, παρά το πολύ μεγάλο κομμάτι που έχει ο τουρισμός στη δική μας οικονομία. Και έχουμε σήμερα διαθέσιμα ώστε να μπορούμε να τα βγάλουμε πέρα στο διάστημα της πανδημίας  που απομένει -που δεν ξέρουμε πόσο θα είναι- . Και όχι μόνο διαθέσιμα, προπαντός έχουμε  εμπιστοσύνη. Ξαναλέω, η εμπιστοσύνη είναι πολύ σημαντικότερη από τα διαθέσιμα.</p>
          <p>Σε ό,τι αφορά την Τουρκία, είδατε ότι η Κυβέρνηση και ισχυρές συμμαχίες έχει οικοδομήσει και έχει αναλάβει σοβαρές πρωτοβουλίες, όπως οι διευθετήσεις με την Αίγυπτο, την Ιταλία, την Αλβανία και τα δώδεκα μίλια στο Ιόνιο, πράγματα που δεν είχαν γίνει ποτέ στο παρελθόν επί δεκαετίες.</p>
          <p>Θεωρώ  τέλος ότι δεν υπήρχε και πολλή σκέψη, ήταν λίγο αστόχαστη η πρόταση μομφής, γιατί το θέμα αυτό των ιδιωτικών χρεών είναι θέμα στο οποίο έχετε παρελθόν. Δεν πρέπει να ξεχνάμε ότι η Αξιωματική Αντιπολίτευση μιλούσε για το περίφημο κίνημα τού «δεν πληρώνω» και ωθούσε τους ανθρώπους σε αυτή την κατεύθυνση. Επίσης, είναι πολύ πραγματικό ότι ψηφίστηκε στις αρχές του 2019 η κατάργηση της προστασίας της πρώτης κατοικίας που με διαδοχικές αναβολές έφτασε τελικά να καταργηθεί  τον περασμένο Ιούλιο.</p>
          <p>Το πιο σημαντικό, κατά τη γνώμη μου, όμως είναι ότι κανένας δεν έχει καθίσει λιγάκι να σκεφτεί στα σοβαρά τι σημαίνει να είσαι γεμάτος χρέη, τι σημαίνει να έχεις ένα ή δύο στοιχεία ενεργητικού και να είναι τα χρέη σου δύο, τρεις, τέσσερις φορές η αξία τους, όπως είναι η πραγματικότητα πάρα πολλών ανθρώπων.</p>
          <p>Σημαίνει ότι ακόμη και αν κρατάς με νύχια και με δόντια ένα στοιχείο ενεργητικού, η ζωή σου καθορίζεται από το χρέος. Διότι, ναι μεν μπορεί να κρατάς αυτό το στοιχείο ενεργητικού, αλλά τα χρέη δεν φεύγουν και όσο τα χρέη δεν φεύγουν, δεν έχεις ούτε παρόν ούτε μέλλον, ούτε εργασιακό ούτε οικογενειακό ούτε κοινωνικό. Είναι ένας εφιάλτης.</p>
          <p>Εδώ, λοιπόν, κάνουμε μια τίμια πρόταση για να τελειώσει αυτός ο εφιάλτης σε πάρα πολλούς ανθρώπους και να απαλλαγούν από τα χρέη τους, να έχουν πραγματικά μια δεύτερη ευκαιρία, που ως τώρα δεν είχαν καμμία τέτοια δυνατότητα, πραγματικά καμμία τέτοια δυνατότητα.</p>
          <p>Θα ήθελα επειδή έχω πολύ λίγο χρόνο να τελειώσω με ένα μόνο σημείο που πρέπει να το γνωρίζει η Αίθουσα και το Σώμα. Πριν από μερικές μέρες η ΕΛΣΤΑΤ αναθεώρησε τα στατιστικά στοιχεία για το ΑΕΠ, για το Ακαθάριστο Εγχώριο Προϊόν. Δυστυχώς, πέσαμε περίπου 3,5 σχεδόν 4 δισεκατομμύρια κάτω και αυτό αφορά όλη την περίοδο που ξεκίνησε από πριν από το 2015 και μετά.</p>
          <p>Αποτέλεσμα είναι και το ΑΕΠ και  τα ποσοστά ανάπτυξης, , του ΑΕΠ της περιόδου πριν το 2019 να μειωθούν. Δηλαδή στην πραγματικότητα σε τρέχουσες τιμές είχαμε το 2014 177,3  δισεκατομμύρια και το 2018 179,7 μόλις δισεκατομμύρια και πρακτικά αυτό σημαίνει ότι η χώρα είναι σε δυσχερέστερη θέση να αντιμετωπίσει και τα θέματα του χρέους και τα θέματα των ελλειμμάτων στα επόμενα χρόνια. Χρειάζεται λοιπόν, να είμαστε πολύ συνετοί.</p>
          <p>Είναι πολύ σημαντικό ότι πέτυχε η Κυβέρνηση και ο Πρωθυπουργός Κυριάκος Μητσοτάκης να πάρουμε αυτό το πολύ μεγάλο ποσό από το Ταμείο Ανάκαμψης, αλλά πρέπει να το χρησιμοποιήσουμε με μεγάλη σωφροσύνη και αποτελεσματικότητα, γιατί η εποχή είναι δύσκολη, ο χρόνος μπροστά μας αβέβαιος σε ότι αφορά τη λήξη της πανδημίας. Υπάρχει η  ανάκαμψη, αλλά για να φτάσουμε εκεί θα χρειαστεί να πορευτούμε με πνεύμα διαλόγου και συνεννόησης, με αποτελεσματικότητα στη διακυβέρνηση και με ευθύνη.</p>
          <p>Αλάθητος δεν είναι κανείς. Αισθάνομαι όμως ειλικρινά ότι ως μέλος της Κυβέρνησης του Κυριάκου Μητσοτάκη μετέχω σε μια Κυβέρνηση που πράγματι κάνει το καθήκον της έναντι του λαού και του έθνους.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="apostolos_abdelas" eId="debate_2020-10-24_speech_278">
          <from>Απόστολος Αβδελάς</from>
          <p>Κι εμείς σας ευχαριστούμε πολύ, κύριε Σκυλακάκη.</p>
          <p>Και πάμε στον Κατερινιό, τον κ. Ξενοφώντα Μπαραλιάκο από τη Νέα Δημοκρατία.</p>
        </speech>
        <speech by="xenofon_mparaliakos" eId="debate_2020-10-24_speech_279">
          <from>ΞΕΝΟΦΩΝ ΜΠΑΡΑΛΙΑΚΟΣ</from>
          <p>Ευχαριστώ, κύριε Πρόεδρε.</p>
          <p>Κύριοι Υπουργοί, κυρίες και κύριοι συνάδελφοι, η επιλογή της Αξιωματικής Αντιπολίτευσης να καταθέσει πρόταση δυσπιστίας κατά του Υπουργού Οικονομικών της Κυβέρνησης αναδεικνύει με τον πιο εμφατικό τρόπο το στρατηγικό αδιέξοδο στο οποίο έχει περιέλθει.</p>
          <p>Μια σοβαρή κοινοβουλευτική διαδικασία μετατρέπεται σε φθηνό τακτικισμό και βαλβίδα εκκένωσης της εσωκομματικής τρικυμίας στον ΣΥΡΙΖΑ, σε μια απέλπιδα απόπειρα συσπείρωσης του εσωτερικού ακροατηρίου.</p>
          <p>Δεν μπαλώνεται, όμως, με επικοινωνιακού τύπου πυροτεχνήματα η έλλειψη πειστικού αφηγήματος και η απουσία πολιτικού λόγου της Αξιωματικής Αντιπολίτευσης.</p>
          <p>Πραγματικά, πόση θρασύτητα και υποκρισία επιστρατεύσατε, κυρίες και κύριοι του ΣΥΡΙΖΑ, για να στηρίξετε αυτή την πρόταση δυσπιστίας, όταν επί των ημερών σας οι Έλληνες βρέθηκαν ξεκρέμαστοι, χωρίς καμμιά προστασία της κατοικίας τους. Από την προεκλογική «Σεισάχθεια» στις πλατείες, ανώμαλη προσγείωση στην πραγματικότητα των χιλιάδων ηλεκτρονικών πλειστηριασμών.</p>
          <p>Κυρίες και κύριοι συνάδελφοι του ΣΥΡΙΖΑ, ακούω τα ψεύδη, τα οποία χωρίς ντροπή ανακυκλώνετε στις ομιλίες σας σχετικά με την προστασία της πρώτης κατοικίας. Δεν έχω ακούσει από κανέναν συνάδελφο του ΣΥΡΙΖΑ να μας πει τι συμβαίνει σήμερα με την πρώτη κατοικία, ποιο είναι το πλαίσιο προστασίας.</p>
          <p>Ήταν η δική σας κυβέρνηση, κυρίες και κύριοι του ΣΥΡΙΖΑ, που κατήργησε οριζόντια την προστασία της πρώτης κατοικίας τον Φεβρουάριο του 2019. Ήταν ο τότε Υπουργός Οικονομικών που δήλωνε ότι οι ηλεκτρονικοί πλειστηριασμοί είναι προς τη θετική κατεύθυνση, ξεχνώντας μάλλον το σύνθημα «κανένα σπίτι σε χέρια τραπεζίτη».</p>
          <p>Αρκετά, λοιπόν, με την υποκρισία σας! Προσθέσατε 50 δισεκατομμύρια ευρώ ιδιωτικού χρέος στη χώρα, ένα δισεκατομμύριο δηλαδή κάθε μήνα και αφήσατε το πρόβλημα να διογκωθεί, χωρίς να κάνετε καμμία απολύτως προσπάθεια. Σε μια απύθμενη ανευθυνότητα, εν μέσω κορύφωσης της ελληνοτουρκικής κρίσης και έξαρσης της πανδημίας καταθέτετε πρόταση δυσπιστίας στον κ. Σταϊκούρα.</p>
          <p>Αυτό δεν είναι πρόταση δυσπιστίας, κυρίες και κύριοι συνάδελφοι του ΣΥΡΙΖΑ, αλλά δώρο αυτοϋπονόμευσης. Ο Υπουργός Οικονομικών με δεκατέσσερα ψηφισθέντα νομοσχέδια σε λιγότερο από δεκατέσσερις μήνες, έκανε πολύ περισσότερα και με πολλαπλάσια μέτωπα ανοιχτά από ό,τι πράξατε εσείς σε τεσσεράμισι χρόνια κυβερνητικής θητείας. Κάνατε πρόταση δυσπιστίας σε έναν Υπουργό που μείωσε τον φόρο στις επιχειρήσεις, μείωσε τον φόρο σε φυσικά πρόσωπα, μείωσε τον ΕΝΦΙΑ και τον κατήργησε στα ακριτικά νησιά, αύξησε το αφορολόγητο για κάθε τέκνο, βγήκε στις αγορές με ιστορικό χαμηλό στο δεκαπενταετές ομόλογο, δημιούργησε ένα φιλοεπενδυτικό περιβάλλον στη χώρα μας, ανέστειλε τον ΦΠΑ στην οικοδομή, απέτρεψε τα βαθιά υφεσιακά φαινόμενα της πανδημίας με χρηματοδοτικά εργαλεία, κάλυψε ασφαλιστικές και εργοδοτικές εισφορές, παρείχε ρευστότητα στην αγορά με τρεις φάσεις επιστρεπτέας προκαταβολής και επιδόματα ειδικού σκοπού, ανέστειλε κάθε είδους φορολογική οφειλή, ενίσχυσε τους πληττόμενους κλάδους, άπλωσε δίχτυ προστασίας στους εργαζόμενους και άλλα πολλά που τα έξι λεπτά ομιλίας μου δεν αρκούν να πω.</p>
          <p>Εμείς, κυρίες και κύριοι του ΣΥΡΙΖΑ, δεν είμαστε μαθητευόμενοι μάγοι. Είναι ευτύχημα σε μια τόσο κρίσιμη συγκυρία για τη χώρα να βρίσκεται στο τιμόνι της ο Πρωθυπουργός, ο Κυριάκος Μητσοτάκης και να χαράσσει οικονομική πολιτική ο Χρήστος Σταϊκούρας με τους συνεργάτες του και όχι κάποιος με αυταπάτες. Αρκετά τις πλήρωσαν οι Έλληνες πολίτες.</p>
          <p>Επιτρέψτε μου, τελειώνοντας την ομιλία μου, να κάνω και μια σύντομη αναφορά στο νομοσχέδιο για την προστασία των υπερχρεωμένων συμπολιτών μας.</p>
          <p>Κυρίες και κύριοι συνάδελφοι, αποτελεί κοινή παραδοχή ότι το ιδιωτικό χρέος στην Ελλάδα σήμερα έχει διογκωθεί επικίνδυνα, αφού ξεπερνά τα 234 δισεκατομμύρια ευρώ. Γι’ αυτόν ακριβώς τον λόγο η ψήφιση του νέου πτωχευτικού νομοσχεδίου αποκτά επιτακτικό χαρακτήρα, διότι αφ’ ενός, απελευθερώνει από την ασφυκτική μέγγενη των χρεών μια σημαντική μερίδα πολιτών οι οποίοι έμειναν μετέωροι και αβέβαιοι, αφ’ ετέρου, απλοποιείται η διαδικασία και το νομικό πλαίσιο. Οι πολίτες προστατεύονται και πιο αποτελεσματικά και πιο γρήγορα.</p>
          <p>Κλείνοντας, κύριε Πρόεδρε, θα ήθελα να υπογραμμίσω ότι με το νομοσχέδιο για τη δεύτερη ευκαιρία και τη ρύθμιση των οφειλών βάζουμε τέλος στην ομηρία των ευάλωτων συμπολιτών μας και τους δίνουμε ανάσα και φρέσκο οξυγόνο για να ξαναρχίσουν μια νέα αρχή. Άλλωστε, δεν έχει σημασία πόσες φορές θα πέσεις, αλλά να σηκωθείς άλλες τόσες και μάλιστα, πιο δυνατός και κυρίως, χωρίς βάρη.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="apostolos_abdelas" eId="debate_2020-10-24_speech_280">
          <from>Απόστολος Αβδελάς</from>
          <p>Και εμείς ευχαριστούμε, κύριε Μπαραλιάκο.</p>
          <p>Από την Πιερία πηγαίνουμε στην Αργολίδα, στον κ. Ανδρέα Πουλά από το Κίνημα Αλλαγής.</p>
        </speech>
        <speech by="andreas_poulas" eId="debate_2020-10-24_speech_281">
          <from>ΑΝΔΡΕΑΣ ΠΟΥΛΑΣ</from>
          <p>Ευχαριστώ, κύριε Πρόεδρε.</p>
          <p>Κύριοι Υπουργοί, κυρίες και κύριοι συνάδελφοι, αυτή τη στιγμή η χώρα βιώνει μια από τις πιο δύσκολες καταστάσεις της Μεταπολίτευσης, με πολλά ανοιχτά μέτωπα εντός και εκτός Ελλάδος. Βεβαίως, η αφορμή για τη σημερινή συζήτηση είναι ο νέος Πτωχευτικός Κώδικας που φέρνετε προς ψήφιση.</p>
          <p>Πρόκειται για ένα ακόμα νομοθέτημα που είναι κομμένο και ραμμένο στα μέτρα των τραπεζών, χωρίς καμμία κοινωνική ευαισθησία. Αντίθετα από τις προσδοκίες που δημιουργήθηκαν προεκλογικά, δίνει τη χαριστική βολή στη χτυπημένη από τα μνημόνια και την πανδημία του κορωνοϊού μεσαία τάξη, καθώς δεν παρέχει καμμία προστασία στα μικρομεσαία νοικοκυριά, αλλά και στη σκληρά δοκιμαζόμενη ελληνική οικογένεια.</p>
          <p>Πλέον είναι ολοφάνερο ότι ο μοναδικός νόμος που προστάτεψε πραγματικά τους πολίτες είναι ο ν.3869/2010. Θυμίζω ότι η τότε κυβέρνηση του ΠΑΣΟΚ ήταν εκείνη που στήλωσε τα πόδια απέναντι στη σφοδρή αντίσταση των τραπεζιτών, οι οποίοι ζήτησαν μέχρι και τη βοήθεια των ευρωπαϊκών θεσμών, για να αναχαιτίσουν την πρώτη αυτή νομοθετική προσπάθεια ρύθμισης του ιδιωτικού χρέους στη χώρα. Ο ν.3869 πρόσφερε μια πραγματική ευκαιρία στους χειμαζόμενους συμπολίτες μας, με ασφαλιστικές δικλίδες και πνεύμα δικαιοσύνης, καθώς είχε την έντιμη πρόθεση να απονείμει δίκαια το βάρος της οικονομικής κρίσης. Διότι κανένας δεν ξεχνάει και δεν πρέπει να ξεχνάει τις ευθύνες των τραπεζών ως προς την οικονομική κατάρρευση των νοικοκυριών μέσα στη δεκαετή οικονομική κρίση. Δεν ξεχνάει κανείς τα επιχειρηματικά δάνεια χωρίς εγγυήσεις, τα δάνεια που δίνονταν για διακοπές, χορηγήσεις αφειδώς πιστωτικών καρτών, των δανείων σε ελβετικό φράγκο, με τα οποία φόρτωσαν τα νοικοκυριά. Δεν ξεχνάει κανείς ότι οι τραπεζίτες επιχείρησαν πιεστικά να μεταφέρουν στους οφειλέτες το βάρος της δικής τους κακοδιαχείρισης.</p>
          <p>Σταδιακά, η προστασία του νόμου άρχισε να φθίνει και η γραφειοκρατία να υπερτερεί της ουσίας, ενώ η έξαρση των συστηματικών κακοπληρωτών ήταν η μόνιμη δικαιολογία των εκάστοτε Υπουργών, προκειμένου να επιβάλλουν ολοένα και μεγαλύτερη αυστηρότητα στις προϋποθέσεις ένταξης. Τελικώς, φτάσαμε στην περιβόητη πλατφόρμα του ν.4605/2019, στην οποία οι τράπεζες δεν δείχνουν προθυμία να συμμορφωθούν, με αποτέλεσμα να εντάσσονται στην περιορισμένη προστασία τους ακόμα λιγότεροι δικαιούχοι.</p>
          <p>Σήμερα που η πανδημία του κορωνοϊού δημιουργεί μια νέα γενιά υπερχρεωμένων, φέρνετε προς ψήφιση ένα νομοθέτημα απολύτως κατώτερο των κοινωνικών περιστάσεων και των οικονομικών αναγκών. Πρόκειται για έναν νόμο που εξυπηρετεί τις τράπεζες, τιμωρεί τη μεσαία τάξη και κινείται στην κατεύθυνση της υλοποίησης του νεοφιλελεύθερου σχεδίου σας για την οικονομία, όπου ο μικρομεσαίος οδηγείται στην εξαθλίωση και η απόσταση των οικονομικών τάξεων αμβλύνεται.</p>
          <p>Αν νομίζει, όμως, ο ΣΥΡΙΖΑ ότι απαλλάσσεται των ευθυνών του, επειδή η σημερινή Κυβέρνηση εφαρμόζει μια συντηρητική, σκληρή και οικονομική ατζέντα, απατάται. Ποιος εξέθρεψε τους αγανακτισμένους στις πλατείες; Ποιος έσκιζε τα μνημόνια; Ποιος υπηρέτησε τους δανειστές πιο πιστά από τη δική σας κυβέρνηση;</p>
          <p>Πριν λίγο, η κ. Γεροβασίλη κατήγγειλε ότι το PSI ήταν καταστροφικό, όπως έκανε ο ΣΥΡΙΖΑ πριν το 2015. Εδώ φαίνεται το μέγεθος της υποκρισίας, άλλα να λέτε ως κυβέρνηση και άλλα ως Αντιπολίτευση. Οι προϋπολογισμοί του ΣΥΡΙΖΑ αναφέρουν το PSI ως χρήσιμο και αποτελεσματικό εργαλείο, που μείωσε το δημόσιο χρέος και γι’ αυτόν τον λόγο καταθέτω και τα αντίγραφα των σχετικών εγγράφων.</p>
          <p>(Χειροκροτήματα από την πτέρυγα του Κινήματος Αλλαγής)</p>
        </speech>
        <scene>(Στο σημείο αυτό ο Βουλευτής κ. Ανδρέας Πουλάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</scene>
        <speech by="apostolos_abdelas" eId="debate_2020-10-24_speech_282">
          <from>Απόστολος Αβδελάς</from>
          <p>Κι εμείς ευχαριστούμε, κύριε Πουλά.</p>
          <p>Το ευχάριστο είναι ότι είμαστε στην Αίθουσα όσοι πρέπει να είμαστε. Το δυσάρεστο είναι ότι λόγω της μάσκας αναγκάζεστε να φωνάζετε και δημιουργείτε έναν θόρυβο που ενοχλεί τον ομιλητή.</p>
          <p>Καλείται στο Βήμα ο Σπυρίδων - Παναγιώτης (Σπήλιος) Λιβανός, Κοινοβουλευτικός Εκπρόσωπος της Νέας Δημοκρατίας.</p>
        </speech>
        <speech by="panagiotis_libanos" eId="debate_2020-10-24_speech_283">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Ευχαριστώ, κύριε Πρόεδρε.</p>
          <p>Επιτρέψτε μου να ξεκινήσω την αγόρευσή μου απαντώντας στον κ. Βούτση. Καταδικάζουμε προφανώς στη Νέα Δημοκρατία κάθε ανθρωποφαγική και άνανδρη επίθεση εναντίον του τέως Προέδρου της Βουλής αλλά και εναντίον οποιουδήποτε πολιτικού και οποιουδήποτε πολίτη. Πάντα η παράταξή μας κάνει την αντιπαράθεση μέσα στα δημοκρατικά πλαίσια και πάντα θεωρούμε ότι αυτές οι τακτικές είναι μακριά από εμάς. Περιμένουμε όμως και από τον κ. Βούτση και από τον Κοινοβουλευτικό Εκπρόσωπο του ΣΥΡΙΖΑ να καταδικάσετε και εσείς όλους αυτούς που χρόνια τώρα στοχεύουν άνανδρα και δολοφονούν χαρακτήρες με ή χωρίς τις υπογραφές στα social media και στα μέσα ενημέρωσής τους.</p>
          <p>Λείπει η Κοινοβουλευτική Εκπρόσωπος του ΜέΡΑ25, αλλά ειλικρινά δεν μπορώ να καταλάβω την επιμονή του κ. Βαρουφάκη να μας προκαλεί όλους μέσα σε αυτή την Αίθουσα να ξαναναφερθούμε στα τραγικά αποτελέσματα της πολιτικής του όταν ήταν το «asset», το δεξί χέρι του κ. Τσίπρα. Μετά απ’ όσα ανέφερε πριν από λίγο ο κ. Σκυλακάκης, τα πράγματα προφανώς θα χειροτερέψουν όταν τα βάλουμε κάτω. Αλλά μέχρι σήμερα ξέραμε ότι το θεάρεστο έργο του κ. Βαρουφάκη κόστισε 40 δισεκατομμύρια. Αυτό ήταν το κόστος των capital controls. Το κόστος της ύφεσης στους μήνες του ήταν 21 δισεκατομμύρια. Το κόστος ανακεφαλαιοποίησης των τραπεζών ήταν 5,4 δισεκατομμύρια, ακριβώς λόγω των capital controls και 9,6 δισεκατομμύρια τα μέτρα λιτότητας του τρίτου και αχρείαστου μνημονίου που ήταν το αποτέλεσμα αυτής της τραγικής πολιτικής Τσίπρα - Βαρουφάκη.</p>
          <p>Δεν ξέρω γιατί ο καλός συνάδελφος -τον οποίο εκτιμώ πολύ- ο κ. Λοβέρδος επανήλθε στο θέμα της περιόδου 2004-2009. Τα είπαμε και προχθές. Ο Κώστας Καραμανλής ήταν αυτός που έγκαιρα πήρε περιοριστικά μέτρα και ζήτησε την εθνική συνεννόηση από τον Γιώργο Παπανδρέου, ο οποίος δεν μου την έδωσε τότε με το σύνθημα «λεφτά υπάρχουν».</p>
          <p>Επειδή αναφέρθηκαν όμως και άλλοι ομιλητές του ΚΙΝΑΛ στο θέμα αυτό, θέλω να πω και να θυμίσω απλά τα νούμερα γιατί νομίζω ότι όλοι τα ξέρουν. Το 2003 το χρέος ήταν 178 δισεκατομμύρια. Το 2008 ήταν 262 δισεκατομμύρια, δηλαδή είχαμε μια αύξηση κατά 84 δισεκατομμύρια. Από τα 84 δισεκατομμύρια τα 70 δισεκατομμύρια πήγαν σε εξόφληση των υποχρεώσεων της προηγούμενης περιόδου, της περιόδου ΠΑΣΟΚ. Τα 50 δισεκατομμύρια πήγαν για αποπληρωμή των τόκων του δημοσίου χρέους τότε, 10 δισεκατομμύρια πήγαν για τους αμυντικούς εξοπλισμούς, 2,5 δισεκατομμύρια για τα χρέη των νοσοκομείων, 7 δισεκατομμύρια για τις υποχρεώσεις προς τα ασφαλιστικά ταμεία.</p>
          <p>Τα ταμειακά διαθέσιμα τον Μάρτιο του 2004 ήταν 265 εκατομμύρια ευρώ. Το Σεπτέμβριο του 2009 η Νέα Δημοκρατία παρέδωσε 7,7 δισεκατομμύρια. Αυτή είναι η πραγματικότητα. Τη γνωρίζουμε όλοι.</p>
          <p>Θεωρώ ότι ξέρουμε στη συνέχεια τι έγινε στη χώρα μας, ξέρουμε γιατί και πώς πήγαμε στο μνημόνιο, γιατί και πώς ήρθε ο ΣΥΡΙΖΑ. Θεωρώ ότι μετά βρήκαμε έναν κοινό τόπο η Νέα Δημοκρατία και το ΠΑΣΟΚ για να σώσουμε τη χώρα, να την ανορθώσουμε και εκεί έχω την αίσθηση ότι συμφωνούμε εμείς με το ΚΙΝΑΛ σήμερα. Ας μην γυρνάμε πίσω, διότι δεν ωφελεί, εκτός από τον ιστορικό, κανέναν αυτή η συζήτηση. Αλλά αν θέλετε, αυτή είναι η πραγματικότητα.</p>
          <p>Όσο για τη θέση του κ. Λοβέρδου για την επιλογή της Κυβέρνησης του Κυριάκου Μητσοτάκη να μην μετατρέψει την πρόταση μομφής σε ψήφο εμπιστοσύνης, θέλω να πω ότι το άρθρο 84 του Συντάγματος προβλέπει ακριβώς δύο διαφορετικές διαδικασίες, αφ’ ενός την ψήφο εμπιστοσύνης προς την Κυβέρνηση και αφ’ ετέρου την πρόταση δυσπιστίας προς κάθε μέλος της. Πρόκειται για δύο διαφορετικές διαδικασίες που απαιτούν και διαφορετικές κοινοβουλευτικές πλειοψηφίες. Θέλει 120 ψήφους η εμπιστοσύνη και 151 ψήφους η μομφή. Η πρόταση μομφής αποτελεί κορυφαίο κοινοβουλευτικό όπλο της εκάστοτε μειοψηφίας. Αυτό ακριβώς το δικαίωμα της Αντιπολίτευσης προστατεύει η Κυβέρνησή μας με το να μην τη μετατρέψει σε ψήφο εμπιστοσύνης. Μπορεί ο ΣΥΡΙΖΑ -και εδώ έχετε δίκιο- να το απαξιώνει για φθηνούς, εσωκομματικούς σκοπούς. Αλλά η Κυβέρνηση της Νέας Δημοκρατίας προστατεύει τη συνταγματική και την κοινοβουλευτική τάξη.</p>
          <p>Καταθέσατε στα Πρακτικά την τοποθέτηση του Κώστα Καραμανλή όταν μετέτρεψε μια αντίστοιχη τέτοια πρόταση στον κ. Αλογοσκούφη σε μομφή για την Κυβέρνηση. Πράγματι αυτό έγινε. Σας θυμίζω όμως ότι ο Κώστας Σημίτης, ο δικός σας Πρωθυπουργός, του οποίου Βουλευτής ήσασταν -και δεν θυμάμαι τώρα αν ήσασταν τότε Υπουργός- έκανε το ακριβώς αντίθετο σε δύο περιπτώσεις: Τη μία όταν κατατέθηκε πρόταση δυσπιστίας για τον Γεράσιμο Αρσένη και τη δεύτερη όταν κατατέθηκε μια αντίστοιχη για τον Γιάννο Παπαντωνίου.</p>
          <p>Όμως αυτά είναι στη θεωρία. Διότι πολιτικά -ας μη γελιόμαστε αγαπητοί συνάδελφοι- ο Πρωθυπουργός και οι Υπουργοί και σύσσωμη η Κοινοβουλευτική Ομάδα της Νέας Δημοκρατίας είναι σαφές ότι στεκόμαστε πίσω από τον Χρήστο Σταϊκούρα. Δίνουμε 158 ψήφους εμπιστοσύνης με πίστη και πάθος στον Υπουργό Οικονομικών, στο νομοσχέδιο της δεύτερης ευκαιρίας που θα το ψηφίσουμε τη Δευτέρα και την επιτυχημένη συνολικά μεταρρυθμιστική οικονομική πολιτική της Κυβέρνησης.</p>
          <p>Αντικειμενικότερος κριτής όμως της οικονομικής μας πολιτικής δεν είστε ούτε εσείς ούτε εμείς, είναι οι Έλληνες πολίτες όσον αφορά το τι γίνεται στη χώρα μας, οι αγορές και οι επενδυτές ως προς τα νούμερα.</p>
          <p>Για πρώτη φορά λοιπόν, στα ελληνικά χρονικά Κυβέρνηση που αντιμετωπίζει τριπλή ασύμμετρη κρίση αυξάνει τα ποσοστά της και η αντίστοιχη Αξιωματική Αντιπολίτευση αποδεκατισμένη χάνει πάνω από το 40% των ψηφοφόρων της. Οι αγορές μας δανείζουν πλέον με ιστορικά χαμηλά επιτόκια, τρεις φορές κάτω από αυτά τα οποία αφήσατε εσείς, και το ενδιαφέρον των επενδυτών τις ημέρες που κυβερνάει η Νέα Δημοκρατία συνεχώς αυξάνει με σημαντικές επενδύσεις της «MICROSOFT» της «PFIZER» και τις υπόλοιπες που τις γνωρίζετε.</p>
          <p>Η πρόταση δυσπιστίας που υποβάλατε κατά του κ. Σταϊκούρα, όμως, αποκρύπτει, αγαπητοί συνάδελφοι του ΣΥΡΙΖΑ, και δειλία. Πρακτικά φοβηθήκατε να στραφείτε κατά του Κυριάκου Μητσοτάκη. Αυτό είναι ξεκάθαρο. Εάν ήθελε ο ΣΥΡΙΖΑ, θα μπορούσε να καταθέσει πρόταση μομφής κατά της Κυβέρνησης ή ακόμα-ακόμα, αν το πίστευε πραγματικά να ζητήσει και εκλογές.</p>
          <p>Αν το τολμούσατε τότε, αγαπητέ κύριε Τσακαλώτο, θα βλέπαμε ποιος έχει χάσει τον δρόμο προς την κοινωνία. Δεν το πράττετε όμως, κυρίες και κύριοι του ΣΥΡΙΖΑ. Και δεν το πράττετε γιατί φοβάστε τη λαϊκή βούληση, φοβάστε τις δημοσκοπήσεις, φοβάστε διότι είσαστε μια μικρή κοινωνική μειοψηφία. Φοβάστε τον λαό και φοβάστε ακριβώς τη μομφή της κοινωνίας.</p>
          <p>Αντιθέτως εμείς είμαστε εδώ ενωμένοι, περήφανοι για την πολιτική μας και σας περιμένουμε σε οποιαδήποτε πρόκληση.</p>
          <p>Και επειδή ακριβώς έχετε αποκοπεί πλήρως από την κοινωνία, ο κ. Τσίπρας κατέθεσε αυτήν την ψήφο δυσπιστίας, για να ξεφύγει από τα κομματικά του αδιέξοδα. Πρόκειται προφανώς για μια απέλπιδα προσπάθεια να συσπειρώσει τα στελέχη του, να ανακτήσει την πρωτοβουλία των κινήσεων έστω στο κόμμα του αφού δεν μπορεί να την ανακτήσει στην κοινωνία. Να κρύψει τελικά την ένδεια πολιτικής, οράματος και προτάσεων. Να καλύψει το αντιπολιτευτικό σας κενό.</p>
          <p>Δυστυχώς όμως, για εσάς με αυτήν την κίνηση απλά επιβεβαιώνετε ότι είστε πολιτικά αφελείς, υποκριτές και ανεύθυνοι. Σας το ανέλυσαν εξαιρετικά πολλοί Βουλευτές της Νέας Δημοκρατίας, οι οποίοι θα συνεχίσουν να σας σφυροκοπούν μέχρι αύριο το βράδυ. Δεν το αντέχετε αυτό το σφυροκόπημα και σήμερα –αυτό είναι προφανές- στα έδρανα σχεδόν όλη την ημέρα δεν κάθονται πολλοί Βουλευτές σας.</p>
          <p>Ακόμα και εσείς, κύριε Τσακαλώτο, ήρθατε τώρα, το απόγευμα.</p>
          <p>Σε αντίθεση με τη Νέα Δημοκρατία που τα έδρανά της είναι γεμάτα διότι οι Βουλευτές είναι εδώ ακριβώς για να στηρίξουν αυτήν την Κυβέρνηση και αυτήν την πολιτική.</p>
          <p>(Χειροκροτήματα από την πτέρυγα της Νέας Δημοκρατίας)</p>
          <p>Αποτύχατε και πάλι, αγαπητοί συνάδελφοι του ΣΥΡΙΖΑ, χθες και σήμερα και είμαι βέβαιος ότι την ίδια αποτυχία θα διεξαγάγετε και αύριο να αρθρώσετε έναν σοβαρό πολιτικό λόγο με επιχειρήματα και προτάσεις.</p>
          <p>Δεν μας ξαφνιάζει όμως, γιατί ο ΣΥΡΙΖΑ δεν είναι ένα κόμμα αρχών και προγράμματος, είναι απλά ένα προϊόν της κρίσης. Προσπαθεί πράγματι απεγνωσμένα ο κ. Τσακαλώτος -μόνο ο κ. Τσακαλώτος- να προσδώσει ένα ιδεολογικό υπόβαθρο στον άναρθρο και αλλοπρόσαλλο πολιτικό λόγο του ΣΥΡΙΖΑ. Όμως, δυστυχώς και εκείνος πνίγεται ανάμεσα στο name dropping φιλοσόφων και οικονομολόγων, στην πανεποπτική θεώρησή του για τον νεοφιλελευθερισμό και στην αφωνία του για τον σοσιαλισμό, που υποτίθεται ότι υπηρετεί, και βεβαίως στην κριτική που δέχεται στο μικροπολιτικό επίπεδο από τους Προεδρικούς αυλικούς.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΔΗΜΗΤΡΙΟΣ ΒΙΤΣΑΣ)</scene>
        <speech by="dimitrios_bitsas" eId="debate_2020-10-24_speech_284">
          <from>Δημήτριος Βίτσας</from>
          <p>Έχει ζητήσει για δύο λεπτά τον λόγο, όπως έχει δικαίωμα, ο κ. Λοβέρδος.</p>
        </speech>
        <speech by="andreas_loberdos" eId="debate_2020-10-24_speech_285">
          <from>ΑΝΔΡΕΑΣ ΛΟΒΕΡΔΟΣ</from>
          <p>Ευχαριστώ, κύριε Πρόεδρε.</p>
          <p>Η αντίδρασή μας στην τοποθέτηση του Κοινοβουλευτικού Εκπροσώπου της Νέας Δημοκρατίας είναι πολιτική, δεν υπάρχει ίχνος προσωπικού. Ανταποδίδω τα περί εκτίμησης. Το έχουμε κατακτήσει αυτό δεκαπέντε-δεκαέξι μήνες εδώ και περί ευπρέπειας την αντιπαράθεση. Ενοχληθήκατε όμως, από τα επιχειρήματά μας που είναι πολύ συγκεκριμένα για τον τρόπο που εφαρμόστηκε το Σύνταγμα τις τελευταίες δύο δεκαετίες από την περίπτωση της μομφής κατά Παπαντωνίου το 1999 και μέχρι σήμερα.</p>
          <p>Τρεις Πρωθυπουργοί, ο Κώστας Καραμανλής, ο Αντώνης Σαμαράς, που δεν ολοκληρώθηκε η διαδικασία διότι δεν υπήρχε η συνταγματική προϋπόθεση να ασκηθεί πρόταση μομφής, και ο κ. Τσίπρας επέλεξαν τη μέθοδο της γενίκευσης και της αντιπαράθεσης της Κυβέρνησης με την Αντιπολίτευση. Έτσι κατακτήθηκε το σωστό που τώρα το αρνηθήκατε και δεν ξέρω γιατί, κάνω υπόθεση.</p>
        </speech>
        <speech by="panagiotis_libanos" eId="debate_2020-10-24_speech_286">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Ο κ. Σημίτης έκανε αυτό;</p>
        </speech>
        <speech by="andreas_loberdos" eId="debate_2020-10-24_speech_287">
          <from>ΑΝΔΡΕΑΣ ΛΟΒΕΡΔΟΣ</from>
          <p>Ακούστε, αρνηθήκατε αυτό που γίνεται στην πράξη. Δηλαδή αρνηθήκατε τύποις αυτό που γίνεται εδώ, δηλαδή η Αντιπολίτευση σας μέμφεται συνολικά και οι Υπουργοί σας απαντούν ο καθένας για τον τομέα του τι έκανε, τι κάνει και τι θα κάνει. Γιατί αυτή είναι η νομοτέλεια της μομφής.</p>
          <p>Το να επικαλείστε το 84 είναι η πρώτη δημοτικού του σχετικού θέματος. Δεν είναι η κατακτημένη εμπειρία, όχι θεωρητική εμπειρία, εμπειρία θεωρία, αλλά είναι αυτό που έζησε το Κοινοβούλιο και στο οποίο κατέληξε το Κοινοβούλιο, αλλά εσείς δεν συμφωνείτε.</p>
          <p>Σας ενόχλησε περισσότερο η υπενθύμιση της φράσης του Κώστα Καραμανλή που είπε για τον Υπουργό του κ. Αλογοσκούφη το 2005 «αισθάνομαι την ανάγκη να γενικεύσω τη συζήτηση και να μετατρέψω τη μομφή σε πρόταση εμπιστοσύνης απέναντι συνολικά στην Κυβέρνηση», κάτι που δεν έκανε ο δικός μας Πρωθυπουργός προφανώς γιατί δεν αισθάνθηκε τη σχετική ανάγκη.</p>
          <p>Και κλείνω, κύριε Πρόεδρε, με κάτι ευρύτερο πολιτικό. Δεν επιλέξαμε εμείς την αντιπαράθεση μαζί σας για το τι έγινε το 2004-2009. Ο κ. Σταϊκούρας την επέλεξε και εμείς απαντάμε γιατί η αλήθεια είναι με το μέρος μας. Απαριθμήσατε το χρέος όπως διαμορφώθηκε σε σχέση με παρελθούσες οφειλές.</p>
          <p>Όταν πήγαμε ως Επιτροπή Εξωτερικών, τώρα, στο Υπουργείο Άμυνας για να μας πουν πώς η χώρα αμύνεται έκανε μια καταγραφή το Υπουργείο για τις εξοπλιστικές δαπάνες διαρθρωμένες μέσα στον χρόνο. Λυπάμαι να πω τι έγινε μετά το 2004. Λυπάμαι να το πω αυτό. Λυπάμαι να πω ότι η χώρα έμεινε χωρίς εξοπλιστικά προγράμματα.</p>
          <p>Λυπάμαι που θα πω πως ό,τι συμβαίνει τώρα και δίνει τη δυνατότητα στον κ. Παναγιωτόπουλο να υπερηφανεύεται είναι αποτέλεσμα των δικών μας πολιτικών. Και αν σας έλεγα -και με αυτό κλείνω, κύριε Πρόεδρε-…</p>
        </speech>
        <speech by="dimitrios_bitsas" eId="debate_2020-10-24_speech_288">
          <from>Δημήτριος Βίτσας</from>
          <p>Ναι, αλλά ανοίξατε και άλλο το θέμα.</p>
          <p>Κλείστε, κύριε συνάδελφε.</p>
        </speech>
        <speech by="andreas_loberdos" eId="debate_2020-10-24_speech_289">
          <from>ΑΝΔΡΕΑΣ ΛΟΒΕΡΔΟΣ</from>
          <p>Κλείνω, κύριε Πρόεδρε.</p>
          <p>Εάν σας έλεγα τι δαπάνες βρήκα εγώ το 2004-2009 στα τρία Υπουργεία, που πέρασα -στα τρία χειρότερα από πλευράς προβλημάτων-, τα Υπουργεία Εργασίας, Υγείας και Παιδείας, δεν θα αισθανόσασταν υπερηφάνεια. Άλλο να δανείζεσαι για να αντιμετωπίσεις τα προβλήματα της χώρας και άλλο αυτά που ζήσαμε εμείς μετά τις ημέρες σας.</p>
        </speech>
        <speech by="dimitrios_bitsas" eId="debate_2020-10-24_speech_290">
          <from>Δημήτριος Βίτσας</from>
          <p>Ευχαριστώ, κύριε Λοβέρδο.</p>
        </speech>
        <speech by="panagiotis_libanos" eId="debate_2020-10-24_speech_291">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Κύριε Πρόεδρε, μπορώ να έχω για ένα λεπτό τον λόγο;</p>
        </speech>
        <speech by="dimitrios_bitsas" eId="debate_2020-10-24_speech_292">
          <from>Δημήτριος Βίτσας</from>
          <p>Κοιτάξτε, κύριε Λιβανέ, είναι πράγματα σε σχέση με τις προτάσεις δυσπιστίας που σε αυτή τη Βουλή –όχι αυτής της περιόδου, αλλά διαχρονικά- έχουν λυθεί. Δηλαδή, είναι γνωστό ότι υπάρχει ένα εξάμηνο. Αν απορριφθεί η πρόταση δυσπιστίας στον κ. Σταϊκούρα, για έξι μήνες δεν μπορεί να γίνει άλλη πρόταση δυσπιστίας. Το γνωρίζετε όλοι.</p>
          <p>Η Επιστημονική Επιτροπή της Βουλής έχει πει ότι εάν έχει προηγηθεί είτε ψήφος εμπιστοσύνης είτε πρόταση δυσπιστίας προς τη Βουλή, δεν μπορείς μετά να κάνεις σε Υπουργό. Τα ξέρετε όλα αυτά. Τι να συζητήσουμε πάλι; Να απαντήσετε τώρα για τα εξοπλιστικά;</p>
        </speech>
        <speech by="panagiotis_libanos" eId="debate_2020-10-24_speech_293">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Ένα λεπτάκι, κύριε Πρόεδρε, και θα καταλάβετε.</p>
        </speech>
        <speech by="dimitrios_bitsas" eId="debate_2020-10-24_speech_294">
          <from>Δημήτριος Βίτσας</from>
          <p>Έχετε τον λόγο για ένα λεπτό.</p>
        </speech>
        <speech by="panagiotis_libanos" eId="debate_2020-10-24_speech_295">
          <from>ΠΑΝΑΓΙΩΤΗΣ ΛΙΒΑΝΟΣ</from>
          <p>Αγαπητέ κύριε Λοβέρδο, δεν μας στενοχωρεί καθόλου να ακούμε το τι λέει ο πρώην Πρωθυπουργός Κώστας Καραμανλής. Αντίθετα είμαστε υπερήφανοι και για τη διακυβέρνηση της χώρας επί των ημερών του και κάθε φορά που ακούμε το όνομά του. Εσείς προφανώς έχετε κάποιο πρόβλημα μαζί του. Εμείς ήμασταν, είμαστε και θα είμαστε πάντοτε μια γροθιά ενωμένη η παράταξή μας για να αντιμετωπίζουμε τα μεγάλα προβλήματα της χώρας, όπως κάναμε από το 1974 και θα συνεχίσουμε να κάνουμε σήμερα και όποτε άλλοτε χρειαστεί. Είμαστε πάντα στη σωστή πλευρά της ιστορίας.</p>
          <p>Όσον αφορά στο θέμα που έθιξε και ο Πρόεδρος. Μπορώ να σας καταθέσω δύο από τις πολλές τοποθετήσεις για το ζήτημα το οποίο συζητήσαμε, το συνταγματικό, του Κανονισμού της Βουλής. Η μια του Λέανδρου Ρακιντζή, που φαντάζομαι τον εκτιμάτε, η άλλη του Πέτρου Παραρά, που, επίσης, φαντάζομαι ότι τον εκτιμάτε και με αυτά μπορούμε κάπου αλλού να συνεχίσουμε αυτόν τον διάλογο που, όπως είπατε, έχει κριθεί.</p>
          <p>Ευχαριστώ, κύριε Πρόεδρε.</p>
        </speech>
        <speech by="dimitrios_bitsas" eId="debate_2020-10-24_speech_296">
          <from>Δημήτριος Βίτσας</from>
          <p>Ωραία. Είναι φανερό ότι βεβαίως θα εκτιμάτε τον πρώην Πρωθυπουργό από την παράταξή σας και σημερινό Βουλευτή της παράταξής σας. Αλίμονο, δεν το συζητάω. Όμως, ας προχωρήσουμε, αυτό με ενδιαφέρει γιατί είναι ακόμα εξήντα-εβδομήντα Βουλευτές που πρέπει να μιλήσουν.</p>
          <p>Βλέπω ότι ο Βουλευτής που πρέπει να μιλήσει είναι ο κ. Σταύρος Καλογιάννης –αν δεν κάνω λάθος- από τη Νέα Δημοκρατία. Δεν είναι εδώ; Εδώ είναι!</p>
          <p>Συγγνώμη, κύριε Καλογιάννη, κοίταγα δεξιά και καθόσασταν στο κέντρο. Καταλάβατε;</p>
        </speech>
        <speech by="stauros_kalafatis" eId="debate_2020-10-24_speech_297">
          <from>ΣΤΑΥΡΟΣ ΚΑΛΑΦΑΤΗΣ</from>
          <p>Γενικώς σωστά κινείστε, κέντρο και δεξιά!</p>
        </speech>
        <speech by="dimitrios_bitsas" eId="debate_2020-10-24_speech_298">
          <from>Δημήτριος Βίτσας</from>
          <p>Κύριε Καλογιάννη, έχετε τον λόγο.</p>
        </speech>
        <speech by="stauros_kalogiannis" eId="debate_2020-10-24_speech_299">
          <from>ΣΤΑΥΡΟΣ ΚΑΛΟΓΙΑΝΝΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, συζητάμε επί της προτάσεως δυσπιστίας, την οποία κατέθεσε ο ΣΥΡΙΖΑ, κατά του Υπουργού Οικονομικών κ. Σταϊκούρα.</p>
          <p>Ποιο είναι το πλαίσιο μέσα στο οποίο κατατέθηκε η πρόταση; Η χώρα, όπως και ολόκληρος ο πλανήτης, βρίσκεται αντιμέτωπη με το δεύτερο κύμα πανδημίας του COVID-19 ενώ η τουρκική προκλητικότητα αυξάνεται.</p>
          <p>Η Κυβέρνηση αντιμετωπίζει αυτή την προκλητικότητα με σωφροσύνη και αυτοπεποίθηση, θα έλεγα, και την πανδημία με αποτελεσματικό τρόπο, εφαρμόζοντας ένα πακέτο μέτρο της τάξεως των 24 δισεκατομμυρίων ευρώ. Ενώ, λοιπόν, συζητούσαμε το σχέδιο νόμου για την αντιμετώπιση του ιδιωτικού χρέους, με στόχο τη ρύθμιση οφειλών, ο ΣΥΡΙΖΑ κατέθεσε πρόταση μομφής κατά του Υπουργού Οικονομικών.</p>
          <p>Τι επιχειρείται με το εν λόγω σχέδιο νόμου; Μεταξύ άλλων, εισάγεται προληπτικός μηχανισμός έγκαιρης προειδοποίησης του πολίτη, έτσι ώστε αυτός να μην οδηγείται σε διαδικασίες αφερεγγυότητας. Ενσωματώνονται οι επιμέρους ρυθμίσεις οφειλών που υπάρχουν σήμερα σε ένα ενιαίο πλαίσιο, δίνοντας τη δυνατότητα στον οφειλέτη, που αποδεδειγμένα βρίσκεται σε οικονομική δυσκολία, να κάνει ένα νέο ξεκίνημα.</p>
          <p>Παρέχεται η δυνατότητα αναδιάρθρωσης οφειλών, περιλαμβανομένης της δυνατότητας του κουρέματος. Προσφέρεται η δυνατότητα αποπληρωμής των οφειλών σε έως διακόσιες σαράντα δόσεις. Θεσπίζονται μόνιμες πρόνοιες κοινωνικής πολιτικής για δανειολήπτες που ανήκουν σε κοινωνικά ευαίσθητες ομάδες. Συμπερασματικά, δηλαδή, με την εν λόγω πρόταση νόμου παρέχεται μια πολιτική κοινωνικής προστασίας των ευάλωτων νοικοκυριών. Όμως, το έργο της Κυβέρνησης του κ. Μητσοτάκη και του Υπουργού Οικονομικών, κ. Σταϊκούρα είναι ιδιαίτερα πλούσιο το τελευταίο ενάμιση χρόνο.</p>
          <p>Σε ό,τι αφορά το νομοθετικό έργο του Υπουργείου Οικονομικών, αναφέρω ότι συζητήσαμε και ψηφίσαμε δώδεκα νομοσχέδια, πολλά εκ των οποίων με ευρεία πλειοψηφία. Η πρώτη σημαντική ρύθμιση υπενθυμίζω ότι ήταν πέρυσι τον Ιούλιο και αφορούσε τη μείωση του ΕΝΦΙΑ. Ακολούθως νομοθετήσαμε τη φορολογική μεταρρύθμιση, ρυθμίσεις για αύξηση του κοινωνικού μερίσματος του 2019, το πλαίσιο χορήγησης μικροχρηματοδοτήσεων, το οποίο θα πρέπει να αρχίσει να εφαρμόζεται, φορολογικές παρεμβάσεις για ενίσχυση της οικονομίας για την αντιμετώπιση της πανδημίας, ρυθμίσεις για την αντιμετώπιση του τυφώνα «Ιανός», ρυθμίσεις για την πρόληψη και καταστολή της νομιμοποίησης εσόδων από εγκληματικές δραστηριότητες.</p>
          <p>Παράλληλα τον τελευταίο ενάμιση χρόνο υλοποιήθηκαν σημαντικές διαρθρωτικές αλλαγές από το Υπουργείο Οικονομικών. Ενδεικτικά αναφέρω την αύξηση των δόσεων-οφειλών από δώδεκα σε είκοσι τέσσερις και από είκοσι τέσσερις έως σαράντα οχτώ, την ενεργοποίηση του προγράμματος «ΓΕΦΥΡΑ» για τη στήριξη πληγέντων δανειοληπτών που έχουν δάνεια με υποθήκη στην πρώτη κατοικία, την εφαρμογή του σχεδίου «ΗΡΑΚΛΗΣ» για την μείωση των κόκκινων δανείων.</p>
          <p>Επίσης, στη δημοσιονομική πολιτική ήταν σημαντικά τα μέτρα, τα οποία λήφθηκαν. Όπως ενδεικτικά, η μείωση του ΕΝΦΙΑ μεσοσταθμικά κατά 22%, η δραστική μείωση του φορολογικού συντελεστή για φυσικά πρόσωπα από 22% σε 9% για χαμηλά εισοδήματα, η αναστολή του ΦΠΑ στις νέες οικοδομές και πολλά άλλα.</p>
          <p>Το έργο της Κυβέρνησης, κυρίες και κύριοι συνάδελφοι, αναγνωρίζεται τόσο από την κοινωνία όσο και από τις αγορές. Υπάρχει μεγάλο επενδυτικό ενδιαφέρον για τη χώρα μας το οποίο αποδεικνύεται εμπράκτως. Πολύ ενδεικτικό είναι το παράδειγμα της «MICROSOFT» η οποία ενδιαφέρεται να λειτουργήσει ένα υπερσύγχρονο data center στη χώρα.</p>
          <p>Σε ευρωπαϊκό επίπεδο βρισκόμαστε σήμερα στο τελευταίο στάδιο σχεδιασμού του NextGenerationEU και του πολυετούς δημοσιονομικού πλαισίου 2021-2027 τα οποία, βεβαίως, είναι αλληλένδετα. Πρωταρχικός στόχος αυτών είναι ο μετριασμός των οικονομικών και κοινωνικών επιπτώσεων από την πανδημία του COVID-19 και η ανάκαμψη της οικονομίας, θέμα ιδιαίτερα δύσκολο, ιδίως μετά τα νέα στοιχεία, τα οποία κατέθεσε μόλις προ ολίγου ο Αναπληρωτής Υπουργός Οικονομικών, κ. Σκυλακάκης.</p>
          <p>Το σχέδιο για την ανάκαμψη θα χρειαστεί σημαντικές δημόσιες και ιδιωτικές επενδύσεις, με προτεραιότητα την «Πράσινη Ανάπτυξη» και τον ψηφιακό μετασχηματισμό της οικονομίας. Για την Ελλάδα τα κονδύλια είναι πρωτοφανή σε ύψος και αποτελούν μοναδική ευκαιρία εξόδου από τη βαθιά ύφεση. Ενδεικτικά το προσχέδιο του κρατικού προϋπολογισμού, που πρόσφατα συζητήσαμε στην Επιτροπή Οικονομικών, προβλέπει Πρόγραμμα Δημοσίων Επενδύσεων ύψους 6,75 δισεκατομμυρίων ευρώ.</p>
          <p>Κυρίες και κύριοι συνάδελφοι, αφήνουμε πίσω μας το χθες. Το βλέμμα μας είναι στραμμένο στο μέλλον. Η Κυβέρνηση σχεδιάζει προσεχτικά τα επόμενα βήματα, τα οποία θα οδηγήσουν τη χώρα με ασφάλεια στη μετά COVID-19 εποχή και στην ανάκαμψη της εθνικής οικονομίας. Καταψηφίζω την πρόταση δυσπιστίας.</p>
          <p>Σας ευχαριστώ θερμά.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="dimitrios_bitsas" eId="debate_2020-10-24_speech_300">
          <from>Δημήτριος Βίτσας</from>
          <p>Κυρίες και κύριοι συνάδελφοι, για να γνωρίζετε, ώστε να έχετε έναν προγραμματισμό, σήμερα, ως γνωστόν, θα πάμε μέχρι τις 23.00΄ διότι υπάρχει ο περιορισμός της κυκλοφορίας.</p>
          <p>Με βάση το πόσοι Κοινοβουλευτικοί Εκπρόσωποι θέλουν να μιλήσουν και πόσοι Υπουργοί θέλουν να μιλήσουν ακόμα, υπολογίζουμε ότι θα φτάσουμε μέχρι και το τέλος του δέκατου κύκλου. Με αυτή τη λογική τελευταίος είναι ο κ. Μουζάλας ή ανάλογα, αν κρατάμε τον χρόνο βέβαια, διαφορετικά θα είναι ο κ. Φωτήλας –κάπου εκεί- ή ο κ. Φόρτωμας κ.λπ..</p>
          <p>Οπότε αύριο θα ξεκινήσουμε με τον κ. Συρίγο.</p>
          <p>Φαντάζομαι ότι από τις καταστάσεις μπορείτε να δείτε αν θα μιλήσετε σήμερα ή αν θα μιλήσετε αύριο.</p>
        </speech>
        <speech by="theofilos_xanthopoulos" eId="debate_2020-10-24_speech_301">
          <from>ΘΕΟΦΙΛΟΣ ΞΑΝΘΟΠΟΥΛΟΣ</from>
          <p>Τι ώρα θα αρχίσουμε αύριο;</p>
        </speech>
        <speech by="dimitrios_bitsas" eId="debate_2020-10-24_speech_302">
          <from>Δημήτριος Βίτσας</from>
          <p>Στις 9.00΄.</p>
          <p>Τον λόγο έχει ο κ. Μπουρνούς από τον ΣΥΡΙΖΑ.</p>
        </speech>
        <speech by="ioannis_mpournous" eId="debate_2020-10-24_speech_303">
          <from>ΙΩΑΝΝΗΣ ΜΠΟΥΡΝΟΥΣ</from>
          <p>Ευχαριστώ, κύριε Πρόεδρε.</p>
          <p>Συζητάμε σήμερα, 24 Οκτωβρίου, για την πρόταση δυσπιστίας σε έναν Υπουργό μιας Κυβέρνησης Μητσοτάκη. Έχουμε 24 Οκτωβρίου, δηλαδή μόλις πριν τρεις μέρες είχαμε την επέτειο από την ανατροπή μιας κυβέρνησης ενός άλλου Μητσοτάκη από τον κ. Σαμαρά με πρόσχημα το Μακεδονικό. Όσο και να θες να ξεφύγεις από το παρελθόν, αυτό σε καταδιώκει.</p>
          <p>Και τι ειρωνεία της Ιστορίας! Δύο ακραία καιροσκόποι πολιτικοί, ο κ. Σαμαράς και κ. Κυριάκος Μητσοτάκης, να έχουν συναντηθεί μέσα από τις πιο κυνικές κομματικές ίντριγκες, για να κερδοσκοπήσουν ξανά στο ίδιο εκείνο ζήτημα εξωτερικής πολιτικής, που οι ίδιοι άνθρωποι και τα ίδια «τζάκια» φόρτωσαν στην πλάτη της χώρας πριν δυόμισι δεκαετίες.</p>
          <p>Καλλιεργήσατε το μίσος και τον διχασμό, για να συκοφαντήσετε τη μεγαλύτερη διπλωματική επιτυχία της χώρας εδώ και δεκαετίες, τη Συμφωνία των Πρεσπών, και μόλις γίνατε Κυβέρνηση, ανακουφισμένοι που το δεύτερο μεγαλύτερο πρόβλημα της ελληνικής εξωτερικής πολιτικής -που εσείς προκαλέσετε- είναι πλέον λυμένο, με το γνωστό χοντρόπετσο κυνισμό σας ως γνήσιοι πολιτικοί απατεώνες εγκαταλείψατε κάθε σκέψη για αλλαγή ή διόρθωση ή βέτο και δηλώσατε ότι θα σεβαστείτε και θα τηρήσετε τη Συμφωνία.</p>
          <p>Χάρη στη Συμφωνία των Πρεσπών έχουμε πλέον μια Βόρεια Μακεδονία που συνεργάζεται στρατιωτικά με τη χώρα μας αντί να φιλοξενεί τουρκικά αεροσκάφη. Φανταστείτε στη σημερινή κρίση με την Τουρκία να στάθμευαν τουρκικά αεροσκάφη και τουρκικά drones μερικά λεπτά βορειότερα από τη Θεσσαλονίκη. Το σκεφτήκατε αυτό; Φυσικά και το σκεφτήκατε, αλλά ακόμη δεν το ομολογήσατε στους ψηφοφόρους σας.</p>
          <p>Αυτό φοβάστε ακόμη και γι’ αυτό στο μεγάλο ζήτημα των εφαρμοστικών συμφωνιών που πρέπει να φέρετε στη Βουλή παλινωδείτε στην άλλη μακροχρόνια σταθερά της εξωτερικής πολιτικής σας, εκτός από την πατριδοκαπηλία, την αδράνεια, επειδή οι παλιοί συνεταίροι Σαμαράς και Μητσοτάκης αδυνατούν να συνεννοηθούν. Πρέπει να πληρώσει ξανά η χώρα τις εσωκομματικές ίντριγκες και το ξεδιάντροπο παραμύθιασμα των ψηφοφόρων σας.</p>
          <p>Η μακάρια αδράνεια και ασχετοσύνη ήταν ο οδηγός σας επί ένα ολόκληρο χρόνο στην αντιμετώπιση της Τουρκίας. Σας έπιασαν στον ύπνο στη Λιβύη. Αλήθεια, εκείνος ο άμοιρος διοικητής της ΕΥΠ χωρίς πτυχίο σάς ενημέρωσε ποτέ για το τι σχεδίαζε ο Ερντογάν με τον κ. Σάραζ; Σας έπιασαν στον ύπνο για τους σχεδιασμούς του Ερντογάν στην Ανατολική Μεσόγειο και στο δόγμα της «Γαλάζιας Πατρίδας». Αμελήσατε να ενεργοποιήσετε διπλωματικές και πολιτικές συμμαχίες, όπως τη Διάσκεψη των Χωρών του Νότου. Αδιαφορήσατε να κινητοποιήσετε φίλους και συμμάχους, να ενημερώσετε, να οργώσετε πρωτεύουσες, να απαιτήσετε να είστε παρόντες σε συζητήσεις και διασκέψεις για την περιοχή μας, όλα αυτά δηλαδή που ήξεραν να κάνουν ο Τσίπρας, ο Κοτζιάς και ο Κατρούγκαλος. Αντ’ αυτών επαναπαυθήκατε στην κ. Μέρκελ και φροντίζετε μόνο για το τάισμα των μίντια και των φίλων σας.</p>
          <p>Στήσατε σόου στον Έβρο και καλέσατε τους ομοϊδεάτες σας, για να τους δείξετε πόσο καλοί είστε, για να κάνετε το μαντρόσκυλο της Ευρώπης, για να μην ταράξουν οι πρόσφυγες τους εκλογικούς συσχετισμούς στην Αυστρία και τη Γερμανία. Και εκεί που θα έπρεπε να αντιδράσετε άμεσα, δηλαδή στην τουρκική επιθετικότητα στην Ανατολική Μεσόγειο, εκεί που θα έπρεπε να απαιτήσετε ενεργό συμπαράσταση και κυρώσεις, έστω μια ονομαστική αναφορά σε κυρώσεις, εκεί κάνετε ότι δεν καταλαβαίνετε. Περιμένετε και πάλι να σας λύσουν το πρόβλημα.</p>
          <p>Και όχι μόνο αυτό, αλλά τολμά να έρθει σήμερα εδώ μέσα ο κ. Χρυσοχοΐδης και να χαρακτηρίσει εθνικισμό την πρότασή μας για επέκταση των χωρικών υδάτων στα δώδεκα μίλια στην Κρήτη και στη Νοτιοανατολική Μεσόγειο.</p>
          <p>Κι εδώ διερωτώμεθα: Ο Πρωθυπουργός καλύπτει τη δήλωση του Υπουργού Προστασίας του Πολίτη ή την αποδοκιμάζει; Είναι εθνικισμός το να εξασκήσει η χώρα μας τα κυριαρχικά της δικαιώματα για τον Πρωθυπουργό κ. Μητσοτάκη, όπως δήλωσε ο Υπουργός σας, ο κ. Χρυσοχοΐδης; Εάν όχι, τότε οφείλει να τον αποπέμψει.</p>
          <p>Και αν δεν τον αποπέμψει γι’ αυτό, που χαρακτήρισε τα δώδεκα μίλια εθνικισμό, τότε να τον αποπέμψει για τον εξής λόγο. Γιατί κοιτάξτε πώς τα φέρνει η ζωή. Ο κ. Χρυσοχοΐδης έχει βαρύ κάρμα αδυναμίας σύλληψης ναζιστών δολοφόνων. Διότι όταν τελείωνα το πρώτο έτος των σπουδών μου και οι χρυσαυγίτες με επικεφαλής τον Περίανδρο Ανδρουτσόπουλο πήγαν να δολοφονήσουν τον Δημήτρη Κουσουρή, ήταν και πάλι Υπουργός Δημόσιας Τάξης ο κ. Χρυσοχοΐδης, όταν αδυνατούσε η ΕΛΑΣ να εντοπίσει τον Περίανδρο, που τελικά παραδόθηκε μόνος του.</p>
          <p>Άρα, λοιπόν, ο κύριος Πρωθυπουργός έχει δύο επιλογές σήμερα μετά τη σημερινή ομιλία του κ. Χρυσοχοΐδη: Να τον αποπέμψει, γιατί είπε εθνικισμό τα δώδεκα μίλια, ή να τον αποπέμψει, γιατί ο κ. Παππάς έγινε λαγός.</p>
          <p>Ο ίδιος φόβος για το πολιτικό κόστος σάς παραλύει παντού. Είδατε τους πρόσφυγες να κατακλύζουν τα νησιά αμέσως μόλις εκλεγήκατε και τους κοιτάζατε απαθείς, επειδή σας ήταν αδύνατο να αναλάβετε το κόστος να κάνετε αποσυμφόρηση προς την ενδοχώρα, εκεί που αντιδρούσαν οι γαλάζιοι δήμαρχοι που είχαν αφιονίσει προεκλογικά τα ακροατήριά τους.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="dimitrios_bitsas" eId="debate_2020-10-24_speech_304">
          <from>Δημήτριος Βίτσας</from>
          <p>Κύριε Μπουρνού, το συμπέρασμα και κλείστε. Πάνε και τα δέκα δευτερόλεπτα.</p>
        </speech>
        <speech by="ioannis_mpournous" eId="debate_2020-10-24_speech_305">
          <from>ΙΩΑΝΝΗΣ ΜΠΟΥΡΝΟΥΣ</from>
          <p>Για να μην πιάσουμε το σκάνδαλο της σίτισης πλασματικού αριθμού προσφύγων, που όσο και να το θάψετε, θα το φέρνουμε και θα το ξαναφέρουμε.</p>
        </speech>
        <speech by="dimitrios_bitsas" eId="debate_2020-10-24_speech_306">
          <from>Δημήτριος Βίτσας</from>
          <p>Ευχαριστώ πολύ.</p>
        </speech>
        <speech by="ioannis_mpournous" eId="debate_2020-10-24_speech_307">
          <from>ΙΩΑΝΝΗΣ ΜΠΟΥΡΝΟΥΣ</from>
          <p>Τελειώνω, κύριε Πρόεδρε. Τελευταία φράση.</p>
        </speech>
        <speech by="dimitrios_bitsas" eId="debate_2020-10-24_speech_308">
          <from>Δημήτριος Βίτσας</from>
          <p>Όχι, δεν τελειώνουμε. Τελειώσαμε.</p>
        </speech>
        <speech by="ioannis_mpournous" eId="debate_2020-10-24_speech_309">
          <from>ΙΩΑΝΝΗΣ ΜΠΟΥΡΝΟΥΣ</from>
          <p>Τελειώνω σε δέκα δευτερόλεπτα.</p>
          <p>Όλα αυτά θα τα περνούσατε στα μουλωχτά, με σιγή νεκροταφείου τα καλογυμνασμένα μίντιά σας, ομερτά από τους τραπεζίτες που σας έδωσαν έτοιμο το νομοθετικό έκτρωμα. Δεν σας πέρασε, όμως, η συγκάλυψη. Ξεγυμνώνουμε τα ψέματά σας και η κοινωνία ενημερώνεται από εδώ μέσα για τα αίσχη που θέλετε να περάσετε.</p>
          <p>Θέλετε ο ελληνικός λαός να ζήσει σκηνές Ραχόι και ξεσπιτώματος με ΜΑΤ. Θα βρείτε απέναντί σας τείχος!</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="dimitrios_bitsas" eId="debate_2020-10-24_speech_310">
          <from>Δημήτριος Βίτσας</from>
          <p>Ευχαριστώ πολύ.</p>
          <p>Τον λόγο έχει η κ. Αλεξοπούλου από τη Νέα Δημοκρατία και μετά ο κ. Γκιόκας από το Κομμουνιστικό Κόμμα Ελλάδας.</p>
          <p>Σας παρακαλώ κρατάτε τον χρόνο, γιατί στο τέλος θα ανεβαίνει αύριο ο/η Βουλευτής, θα λέει «γεια σας» και θα πρέπει να κατέβει.</p>
          <p>Κυρία Αλεξοπούλου, έχετε τον λόγο.</p>
        </speech>
        <speech by="xristina_alexopoulou" eId="debate_2020-10-24_speech_311">
          <from>ΧΡΙΣΤΙΝΑ ΑΛΕΞΟΠΟΥΛΟΥ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, κύριοι Υπουργοί, αν κάποιος δεν γνώριζε όσα έχουν συμβεί στη χώρα από το 2015 μέχρι σήμερα, μετά την προχθεσινή ομιλία του Αρχηγού της Αξιωματικής Αντιπολίτευσης θα πίστευε πως η Νέα Δημοκρατία ήρθε ως άλλος Αρμαγεδδών να καταστρέψει τον παράδεισο που είχε φτιάξει ο ΣΥΡΙΖΑ, όταν ήταν κυβέρνηση. Ο κ. Τσίπρας εμφανώς πιεζόμενος από τη διαρκή αναταραχή στο κόμμα του και την κατάρρευση της προσωπικής του εικόνας στην κοινωνία -να σημειωθεί ότι σε πρόσφατη δημοσκόπηση το πέρασε ο κανένας στην καταλληλότητα για Πρωθυπουργό- αποφάσισε να καταφύγει για ακόμα μία φορά στο λαϊκισμό και στο διχασμό, το γνώριμο δίπολό του. Και μάλιστα, αποφάσισε να το κάνει σε μία εξαιρετικά κρίσιμη για τη χώρα περίοδο, όπου τα εθνικά θέματα και η πανδημία απαιτούν συνεργασία από όλες τις πολιτικές δυνάμεις. Διχαστικές τακτικές του τύπου «εμείς είμαστε οι καλοί και εσείς οι κακοί» είναι προφανώς λάθος επιλογή το 2020.</p>
          <p>Η Αξιωματική Αντιπολίτευση, λοιπόν, με την κατάθεση της πρότασης δυσπιστίας προς τον Υπουργό Οικονομικών κ. Σταϊκούρα, απλά εξαναγκάζεται να υποστεί για τρεις μέρες τη βάσανο του πολιτικού εξευτελισμού.</p>
          <p>Θα μπορούσαμε να αξιοποιήσουμε τις μέρες αυτές για πολύ σοβαρότερα ζητήματα. Τουλάχιστον η αποκαθήλωση του ΣΥΡΙΖΑ σε πανελλήνια μετάδοση, είναι το κέρδος για την πατρίδα.</p>
          <p>Τι ακριβώς, όμως, λέτε για το νομοσχέδιο; Λέτε ότι δήθεν οδηγεί στην πτώχευση των φυσικών προσώπων, στην κατάργηση της προστασίας της πρώτης κατοικίας και στον πλειστηριασμό των περιουσιών των πολιτών.</p>
          <p>Να δούμε τι κάνατε ως κυβέρνηση:</p>
          <p>Καταργήσατε την προστασία της πρώτης κατοικίας το Φεβρουάριο του 2019 και στη συνέχεια θεσπίσατε ένα εξάμηνο πρόγραμμα υποτιθέμενης προστασίας της, στο οποίο υποβλήθηκαν συνολικά χίλιες τριακόσιες εξήντα οκτώ αιτήσεις. Φοβερή αυτή η δήθεν προστασία!</p>
          <p>Θεσπίσατε τους ηλεκτρονικούς πλειστηριασμούς το Νοέμβριο του 2017 και μέχρι τον Ιούνιο του 2019 έγιναν πάνω από είκοσι πέντε χιλιάδες πλειστηριασμοί. Κάποιους από αυτούς προσπάθησε να εμποδίσει και ο πρώην σύντροφός σας, ο κ. Λαφαζάνης και τον στείλατε στα δικαστήρια, αφού τους έδειραν πρώτα τα ΜΑΤ.</p>
          <p>Ας εξετάσουμε, όμως, και την πτώχευση των φυσικών προσώπων, γιατί εκεί κάνατε το μεγαλύτερο έγκλημα, ένα έγκλημα κατά των επόμενων γενεών. Με το πλαίσιο που παραλάβαμε από εσάς, αν κάποιος είχε χρέη και γινόταν πλειστηριασμός όλης της περιουσίας του -και της πρώτης κατοικίας του!-, αλλά τα χρήματα που συγκεντρώνονταν, δεν επαρκούσαν για την αποπληρωμή του χρέους του, τότε ο πολίτης συνέχιζε να χρωστάει και αυτός και τα παιδιά του. Φτάσαμε, λοιπόν, στο σημείο οι αποποιήσεις κληρονομιάς να κοντεύουν να είναι πολύ περισσότερες από τις αποδοχές. Ήσασταν η κυβέρνηση της κληρονομιάς των χρεών και όχι της αλληλεγγύης των γενεών. Από το «κανένα σπίτι στα χέρια τραπεζίτη», πήγατε στο «κανένα σπίτι στα χέρια ιδιοκτήτη».</p>
          <p>Υποβάλατε, λοιπόν, πρόταση μομφής εναντίον του κ. Σταϊκούρα για το νομοσχέδιο της δεύτερης ευκαιρίας. Ογδόντα έξι Βουλευτές βάλατε την υπογραφή σας κάτω από αυτήν την αίτηση. Αλήθεια τώρα, το εννοούσατε ή παρασυρθήκατε σε αυτό; Θέλετε, δηλαδή, να εμποδίσετε την ψήφιση ενός νόμου, ο οποίος, πρώτον, φροντίζει για την πρόληψη πτώχευσης μέσω της έγκαιρης προειδοποίησης και την αντιμετώπισή της μέσω του εξωδικαστικού συμβιβασμού, δεύτερον, θεσμοθετεί την προστασία της πρώτης κατοικίας ως μια πάγια πολιτική κοινωνικής προστασίας των ευάλωτων νοικοκυριών και τρίτον, προβλέπει την πλήρη διαγραφή όλων των χρεών σε περιπτώσεις προσώπων που αδυνατούν να αποπληρώσουν τις οφειλές τους. Σε αυτήν την περίπτωση, δίνουμε τη δυνατότητα δεύτερης ευκαιρίας με ταχείες διαδικασίες, με τη διαγραφή χρεών κατόπιν ρευστοποίησης του συνόλου της περιουσίας.</p>
          <p>Υποψιάζομαι πως ίσως κάποιοι ντρέπεστε, γιατί πιστεύω πως υπάρχουν μετρημένοι και σοβαροί άνθρωποι και στο κόμμα σας -γι’ αυτό και δεν ήταν γεμάτα τα έδρανα σας όλες αυτές τις ημέρες- ειδικά αν κρίνω από τα χλιαρά χειροκροτήματα ορισμένων, όταν ο Αρχηγός σας από του Βήματος της Βουλής ανακοίνωσε την κατάθεση πρότασης δυσπιστίας.</p>
          <p>Τόσες μέρες εδώ μέσα νιώθω ότι κάνετε αγγαρεία. Προσπαθείτε να υπερασπιστείτε μια κομματική γραμμή, την οποία ούτε εσείς δεν πιστεύετε. Γιατί σας το έκανε αυτό ο κ. Τσίπρας; Σας εξανάγκασε σε ένα πολιτικό αυτομαστίγωμα πέρα από κάθε πρόβλεψη.</p>
          <p>Καλώ, λοιπόν, τους Βουλευτές από όλες τις πτέρυγες της Αίθουσας, να καταψηφίσουν την πρόταση δυσπιστίας, να δώσουν ισχυρό χτύπημα στο λαϊκισμό, βοηθώντας την Κυβέρνηση να παράσχει, πραγματικά, μια δεύτερη ευκαιρία στους συμπολίτες μας που τόσο πολύ την έχουν ανάγκη.</p>
          <p>Όσο για την Αξιωματική Αντιπολίτευση, θα διακινδυνεύσω μία πρόβλεψη. Η πολιτική κατοικία του κ. Τσίπρα θα βγει σύντομα στο σφυρί, πριν προλάβουμε να τελειώσουμε με τη βάσανο του κορωνοϊού. Γυαλιά-καρφιά τα έχει κάνει. Συνάδελφο πολιτικό μηχανικό να ειδικεύεται στις κατεδαφίσεις πρώτη φορά συναντάω.</p>
          <p>Καταψηφίζουμε και συνεχίζουμε.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="dimitrios_bitsas" eId="debate_2020-10-24_speech_312">
          <from>Δημήτριος Βίτσας</from>
          <p>Τον λόγο έχει τώρα ο κ. Γκιόκας από το Κομμουνιστικό Κόμμα Ελλάδας και ακολουθεί η κ. Πιπιλή από τη Νέα Δημοκρατία.</p>
          <p>Ορίστε, κύριε Γκιόκα, έχετε τον λόγο.</p>
        </speech>
        <speech by="ioannis_gkiokas" eId="debate_2020-10-24_speech_313">
          <from>ΙΩΑΝΝΗΣ ΓΚΙΟΚΑΣ</from>
          <p>Δεν υπάρχει ούτε μία περίπτωση -ούτε μία!- τουλάχιστον τα τελευταία δέκα χρόνια, όπου μία κυβέρνηση απέναντι στις δίκαιες διεκδικήσεις των εργαζομένων να μην επικαλέστηκε τις λεγόμενες αντοχές της οικονομίας, τη δημοσιονομική σταθερότητα, το χρέος, τα ταμειακά διαθέσιμα κ.ο.κ..</p>
          <p>Αυτή ήταν και είναι η μόνιμη καραμέλα, η μόνιμη επωδός και της Νέας Δημοκρατίας σήμερα και του ΣΥΡΙΖΑ παλαιότερα και της Νέας Δημοκρατίας και του ΠΑΣΟΚ ακόμη πιο παλιά, προκειμένου να πείσετε, ειδικά έναν λαϊκό κόσμο που βλέπει τα πράγματα κάπως επιφανειακά, ότι αυτές οι αντοχές είναι αντικειμενικές, είναι αδιαμφισβήτητες και ότι προάγουν, δήθεν, το κοινό καλό. Αυτά ακούμε πάλι σε συνθήκες πανδημίας.</p>
          <p>Πάμε, λοιπόν, να δούμε αυτές τις περιβόητες αντοχές της οικονομίας.</p>
          <p>Αυτές οι αντοχές είναι που απαγορεύουν σήμερα να γίνουν οι αναγκαίες προσλήψεις γιατρών, νοσηλευτών, εκπαιδευτικών, για να προστατευτεί, ουσιαστικά, ο λαός από την πανδημία. Όμως, την ίδια στιγμή αυτές οι ίδιες οι αντοχές επιτρέπουν η Ελλάδα να δαπανά 4,3 δισεκατομμύρια τον χρόνο πίσω μόνο από τις Ηνωμένες Πολιτείες της Αμερικής, για τις ανάγκες του ΝΑΤΟ, ανάγκες άσχετες -αν όχι και εχθρικές- με την άμυνα της χώρας. Γιατί; Διότι όλες οι κυβερνήσεις επιδιώκουν και επεδίωξαν -και αυτό συνεχίζουν να κάνουν- η χώρα μας να είναι το πρωτοπαλίκαρο στα επιθετικά Νατοϊκά σχέδια.</p>
          <p>Αυτές οι αντοχές είναι που απαγορεύουν να γίνονται τα αναγκαία έργα υποδομής, για να προστατεύεται ο λαός από τα φυσικά φαινόμενα. Όμως, επιτρέπουν να εγκρίνονται -ακόμη και να επιδοτούνται- με fast-track διαδικασίες τα διάφορα επενδυτικά σχέδια.</p>
          <p>Αυτές οι αντοχές της οικονομίας είναι που θεωρούν εξωφρενικό και ανήκουστο σε συνθήκες, μάλιστα, μιας πρωτόγνωρης πανδημίας, να επιταχθεί ο ιδιωτικός τομέας της υγείας, για να υπάρχουν μονάδες θεραπείας, να γίνονται δωρεάν τα διαγνωστικά τεστ, να τηρούνται τα υγειονομικά πρωτόκολλα σε κρίσιμους χώρους, όπως είναι, για παράδειγμα, οι οίκοι ευγηρίας. Όμως, την ίδια στιγμή αυτές οι αντοχές επιτρέπουν τη μόνιμη επίταξη -δηλαδή την κατάσχεση- της λαϊκής περιουσίας και των λαϊκών κατοικιών και πολλά, πολλά άλλα ακόμη.</p>
          <p>Άρα, εδώ δεν μιλάμε για αντοχές της οικονομίας, μιας οικονομίας ουδέτερης, μιας οικονομίας εθνικής, όπως την ονομάζετε όλοι, αλλά για τις αντοχές μιας οικονομίας βαθιά ταξικής, με δύο πόλους ασυμφιλίωτους -από τη μια μεριά το κεφάλαιο και από την άλλη μεριά η εργατική τάξη και τα φτωχά λαϊκά στρώματα- τα συμφέροντα των οποίων δεν μπορούν να συμβιβαστούν όσες εθνικές ομοψυχίες κι αν επικαλεστείτε και όσα κοινωνικά συμβόλαια και αν επινοήσετε.</p>
          <p>Και εδώ, κυρίες και κύριοι Βουλευτές, βρίσκεται η ριζική διαφορά του ΚΚΕ από τα υπόλοιπα κόμματα και γενικά όσον αφορά τον δρόμο ανάπτυξης που πρέπει να ακολουθήσει η χώρα, αλλά και ειδικά σε ό,τι έχει να κάνει με τον Πτωχευτικό Κώδικα.</p>
          <p>Εμείς, για παράδειγμα, στο συγκεκριμένο ζήτημα προβάλλουμε την ανάγκη να υπάρχει δραστικό κούρεμα οφειλών για τα λαϊκά χρέη προς το κράτος και τις τράπεζες, που στο κάτω - κάτω ανακεφαλαιοποιήθηκαν δύο και τρεις φορές από το υστέρημα του ελληνικού λαού και από όλες τις κυβερνήσεις. Εσείς τι λέτε; Κουλτούρα πληρωμών, οικονομικά αναγκαίοι και αναπτυξιακοί οι πλειστηριασμοί, στράγγισμα μέχρι τελικής πτώσεως για τα λαϊκά νοικοκυριά και, τελικά, αν όλα αυτά δεν αποδώσουν, κατάσχεση του συνόλου της περιουσίας. Και με αυτόν τον μακιαβελικό θεσμό της πτώχευσης φυσικού προσώπου κάνετε αυτό ακριβώς.</p>
          <p>Υπάρχει, όμως, και κάτι άλλο σε σχέση με τον Πτωχευτικό Κώδικα, που δεν έχει αναδειχθεί, τουλάχιστον στο βαθμό που θα έπρεπε, και όχι τυχαία. Ποιο είναι αυτό; Το νομοσχέδιο δεν ρυθμίζει μόνο τα χρέη των λαϊκών νοικοκυριών προς τις τράπεζες, αλλά και τα χρέη προς την εφορία και προς τα ασφαλιστικά ταμεία. Για όλες αυτές τις περιπτώσεις θα μπορεί να κηρύσσεται η πτώχευση του φυσικού προσώπου. Και δεν αναδεικνύεται αυτή η πλευρά του νομοσχεδίου, γιατί πολύ απλά είναι αυτή η πλευρά που αποκαλύπτει ξεκάθαρα, ολοφάνερα τις διαχρονικές ευθύνες όλων σας και στην καταλήστευση του λαϊκού εισοδήματος, αλλά και στην υπερφορολόγηση των λαϊκών στρωμάτων.</p>
          <p>Την ίδια στιγμή που τα λαϊκά στρώματα πληρώνουν το 95% των φορολογικών εσόδων, οι επιχειρηματικοί όμιλοι πληρώνουν μόλις το 5% με ευθύνη όλων των κυβερνήσεων, των κυβερνήσεων που μείωσαν δύο φορές σε δύο χρόνια τη φορολογία στα μερίσματα των μεγαλομετόχων -η μία φορά ήταν με κυβέρνηση ΣΥΡΙΖΑ και η δεύτερη φορά με Κυβέρνηση της Νέας Δημοκρατίας-, που μείωσαν τους φορολογικούς συντελεστές για το κεφάλαιο και που επέβαλαν –άκουσον, άκουσον- την εθελοντική εισφορά των εφοπλιστών. Ο λαός θα χάνει τα σπίτια του για μερικές χιλιάδες ευρώ και οι εφοπλιστές θα πληρώνουν εθελοντική εισφορά και θα παριστάνουν και τους εθνικούς ευεργέτες, επειδή κάνουν σε καιρό πανδημίας και μια χορηγία για να φτιαχτούν μερικές ΜΕΘ.</p>
          <p>Αυτή είναι η πραγματικότητα, λοιπόν. Η Κυβέρνηση της Νέας Δημοκρατίας βάζει την ταφόπλακα. Όμως, οι ευθύνες των προηγούμενων κυβερνήσεων δεν μπορούν να ξεχαστούν. Δεν μπορούν να ξεχαστούν οι ηλεκτρονικοί πλειστηριασμοί για να γίνονται στα μουλωχτά. Δεν μπορούν να ξεχαστούν τα ιδιώνυμα με χριστουγεννιάτικες τροπολογίες.</p>
          <p>Και όλα αυτά αποδεικνύουν –για να απαντήσω και στον κ. Τσακαλώτο και τελειώνω, κύριε Πρόεδρε- ότι όντως διαψεύστηκαν οι λεγόμενοι νεοφιλελεύθεροι ότι η απελευθέρωση των αγορών θα έφερνε την κοινωνική ευημερία. Το 1992, όμως, όταν γράφτηκε το περίφημο βιβλίο του Φουκουγιάμα «Το τέλος της ιστορίας», διαψεύστηκαν και οι λεγόμενοι τότε νεοαριστεροί μετανοημένοι και σοσιαλδημοκράτες, που έλεγαν ότι αυτό το σύστημα μπορεί να εξανθρωπιστεί. Η διακυβέρνηση ΣΥΡΙΖΑ ήταν η πλήρης αποκάλυψη αυτού του ψέματος.</p>
          <p>Για όλους αυτούς τους λόγους υπερψηφίζουμε μεν την πρόταση, αλλά διατυπώνουμε τη δική μας μομφή στην Κυβέρνηση, στα υπόλοιπα κόμματα και πάνω από όλα σε ένα σύστημα που δεν μπορεί να προστατεύσει όχι απλά την περιουσία και τη λαϊκή κατοικία, αλλά ούτε καν την ανθρώπινη υγεία και την ανθρώπινη ζωή. Μόνο που αυτή η μομφή δεν κρίνεται κυρίως στην Αίθουσα του Κοινοβουλίου, κρίνεται έξω στους λαϊκούς αγώνες.</p>
          <p>Ευχαριστώ.</p>
        </speech>
        <speech by="dimitrios_bitsas" eId="debate_2020-10-24_speech_314">
          <from>Δημήτριος Βίτσας</from>
          <p>Ευχαριστώ.</p>
        </speech>
        <speech by="ioannis_ragkousis" eId="debate_2020-10-24_speech_315">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Παρακαλώ, κύριε Πρόεδρε, θα μπορούσα να έχω τον λόγο;</p>
        </speech>
        <speech by="dimitrios_bitsas" eId="debate_2020-10-24_speech_316">
          <from>Δημήτριος Βίτσας</from>
          <p>Ο κ. Ραγκούσης ως Κοινοβουλευτικός Εκπρόσωπος του ΣΥΡΙΖΑ έχει τον λόγο για δύο λεπτά.</p>
        </speech>
        <speech by="ioannis_ragkousis" eId="debate_2020-10-24_speech_317">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Ευχαριστώ, κύριε Πρόεδρε.</p>
          <p>Μετά την τοποθέτηση, την άκρως εμπρηστική του κ. Χρυσοχοΐδη, έχουν τεθεί μέσα σε αυτήν την Αίθουσα πολύ σοβαρά ζητήματα που αφορούν την κυβερνητική πολιτική στον τομέα της ασφάλειας, ζητήματα στα οποία θα αναφερθούμε όταν έρθει η ώρα να κάνουμε τις ομιλίες μας στη συνέχεια.</p>
          <p>Όμως, ανάμεσα σε αυτά που είπε ο Χρυσοχοΐδης υπήρξε και μια αναφορά, η οποία για καθέναν ο οποίος θέλει να διατηρήσει μια στοιχειώδη σχέση με τον καλώς εννοούμενο πατριωτισμό, εγείρει μείζον θέμα, μείζον ζήτημα για την Κυβέρνηση στο σύνολό της.</p>
          <p>Ως γνωστόν, η επέκταση της αιγιαλίτιδας ζώνης στα δώδεκα μίλια είναι ένα αναφαίρετο και αδιαπραγμάτευτο δικαίωμα της πατρίδας μας, που απορρέει ρητώς από το Διεθνές Δίκαιο και το Δίκαιο της Θάλασσας.</p>
          <p>Η τοποθέτηση του Υπουργού της Κυβέρνησης, του κ. Μητσοτάκη, ότι αποτελεί εθνικισμό η επέκταση των χωρικών υδάτων της πατρίδας μας στα δώδεκα μίλια, είναι μια τοποθέτηση η οποία αντιβαίνει τον πυρήνα, την καρδιά της εθνικής στρατηγικής, των εθνικών συμφερόντων, των απαράγραπτων Εθνικών Δικαίων.</p>
          <p>Θέτουμε, λοιπόν, επιτακτικά, ρητώς και κατηγορηματικώς προ της ευθύνης του τον ίδιο τον κ. Μητσοτάκη. Ή θα ανακαλέσει ζητώντας συγγνώμη ο κ. Χρυσοχοΐδης για αυτήν την αθλιότητα που ξεστόμισε ή ο κ. Μητσοτάκης θα τον αποπέμψει.</p>
          <p>Σε διαφορετική περίπτωση θα αναλάβει ο ίδιος και η Κυβέρνησή του στο σύνολό της αυτή τη βαριά ιστορική ευθύνη για αυτό το χωρίς προηγούμενο ιστορικό ατόπημα απέναντι στα Εθνικά μας Δίκαια, γιατί αν φτάσουμε σε αυτήν την χώρα να ονομάζουμε εθνικισμό την άσκηση των απαράγραπτων δικαιωμάτων μας, τότε δεν θα πω, κύριε Πρόεδρε, ούτε ότι αυτός είναι τελικά ραγιαδισμός και δουλοπρέπεια. Θα πω ότι έτσι αυτή η πατρίδα δεν έχει αύριο.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="panagiotis_pikrammenos" eId="debate_2020-10-24_speech_318">
          <from>ΠΑΝΑΓΙΩΤΗΣ ΠΙΚΡΑΜΜΕΝΟΣ</from>
          <p>Κύριε Πρόεδρε, παρακαλώ θα ήθελα τον λόγο.</p>
        </speech>
        <speech by="dimitrios_bitsas" eId="debate_2020-10-24_speech_319">
          <from>Δημήτριος Βίτσας</from>
          <p>Ορίστε, κύριε Αντιπρόεδρε της Κυβέρνησης, έχετε τον λόγο.</p>
        </speech>
        <speech by="panagiotis_pikrammenos" eId="debate_2020-10-24_speech_320">
          <from>ΠΑΝΑΓΙΩΤΗΣ ΠΙΚΡΑΜΜΕΝΟΣ</from>
          <p>Δεν διανοούμαι, δεν μπορώ να διανοηθώ ότι μπορεί ο οιοσδήποτε να αμφισβητήσει το δικαίωμα της χώρας μας να επεκτείνει την αιγιαλίτιδα ζώνη στα δώδεκα μίλια όποτε η χώρα το κρίνει χρήσιμο. Δεν υπάρχει καμμία αμφιβολία περί αυτού. Με εκπλήσσει αυτό το οποίο λέτε. Δεν έχουμε κανέναν λόγο να ανακαλέσουμε. Προφανώς δεν αντιληφθήκατε τι ελέχθη.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="ioannis_mpougas" eId="debate_2020-10-24_speech_321">
          <from>ΙΩΑΝΝΗΣ ΜΠΟΥΓΑΣ</from>
          <p>Παρακαλώ, κύριε Πρόεδρε, θα ήθελα τον λόγο.</p>
        </speech>
        <speech by="ioannis_ragkousis" eId="debate_2020-10-24_speech_322">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Θα ήθελα τον λόγο, κύριε Πρόεδρε.</p>
        </speech>
        <speech by="dimitrios_bitsas" eId="debate_2020-10-24_speech_323">
          <from>Δημήτριος Βίτσας</from>
          <p>Δηλαδή, τι γίνεται τώρα; Μισό λεπτό. Ο Αντιπρόεδρος της Κυβέρνησης, εγώ από ό,τι κατάλαβα, το έκλεισε κάνοντας κριτική στον Υπουργό. Δεν ξέρω αν το καταλάβατε ή δεν το καταλάβατε εσείς. Αυτό έγινε αυτήν τη στιγμή.</p>
          <p>(Θόρυβος από την πτέρυγα της Νέας Δημοκρατίας)</p>
          <p>Λέω ότι ο Αντιπρόεδρος της Κυβέρνησης έκλεισε το θέμα λέγοντας τη θέση της Κυβέρνησης και μη δεχόμενος αυτό που είπε ο Υπουργός, γιατί δεν μπορεί να συμβαίνουν και τα δύο.</p>
          <p>(Θόρυβος από την πτέρυγα της Νέας Δημοκρατίας)</p>
          <p>Δεν κατάλαβα πάλι;</p>
          <p>Ας το επαναλάβετε, κύριε Αντιπρόεδρε, γιατί είπε κάτι συγκεκριμένο ο Υπουργός πάνω στο οποίο ο κ. Ραγκούσης έκανε κριτική. Δεν είπε γενικώς. Δεν είπε ότι η Κυβέρνηση έχει αυτήν τη θέση.</p>
        </speech>
        <speech by="panagiotis_pikrammenos" eId="debate_2020-10-24_speech_324">
          <from>ΠΑΝΑΓΙΩΤΗΣ ΠΙΚΡΑΜΜΕΝΟΣ</from>
          <p>Λοιπόν, θα το επαναλάβω για να το καταλάβουμε όλοι. Δεν μπορεί να υπάρξει καμμία αμφιβολία από κανέναν Έλληνα και πολλώ μάλλον από την Κυβέρνηση, αλλά και από όλους τους Έλληνες πολίτες, ότι η χώρα μας έχει ανά πάσα στιγμή το δικαίωμα να επεκτείνει την αιγιαλίτιδα ζώνη στο δώδεκα μίλια.</p>
        </speech>
        <speech by="dimitrios_bitsas" eId="debate_2020-10-24_speech_325">
          <from>Δημήτριος Βίτσας</from>
          <p>Συμφωνούμε.</p>
        </speech>
        <speech by="panagiotis_pikrammenos" eId="debate_2020-10-24_speech_326">
          <from>ΠΑΝΑΓΙΩΤΗΣ ΠΙΚΡΑΜΜΕΝΟΣ</from>
          <p>Ωραία.</p>
          <p>Δεύτερον, θεωρώ τώρα ότι ο Υπουργός ο κ. Χρυσοχοΐδης δεν είπε ποτέ κάτι διαφορετικό και προφανώς έχει γίνει παρεξήγηση σε αυτά τα οποία είπε. Αυτό είναι.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="ioannis_ragkousis" eId="debate_2020-10-24_speech_327">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Κύριε Πρόεδρε, παρακαλώ τον λόγο.</p>
        </speech>
        <speech by="dimitrios_bitsas" eId="debate_2020-10-24_speech_328">
          <from>Δημήτριος Βίτσας</from>
          <p>Ο κ. Ραγκούσης έχει τον λόγο, αλλά αντικειμενικά, γιατί αυτά, για να μην υπάρχουν ψίθυροι κ.λπ., είναι γραμμένα στα Πρακτικά. Έτσι δεν είναι; Δεν μπορεί να λέμε διάφορα. Ο κύριος Αντιπρόεδρος θεωρεί. Δεν ήταν εδώ ή ήταν.</p>
        </speech>
        <speech by="panagiotis_pikrammenos" eId="debate_2020-10-24_speech_329">
          <from>ΠΑΝΑΓΙΩΤΗΣ ΠΙΚΡΑΜΜΕΝΟΣ</from>
          <p>Να προσκομιστούν τα Πρακτικά.</p>
        </speech>
        <speech by="ioannis_ragkousis" eId="debate_2020-10-24_speech_330">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Κύριε Πικραμμένε, όχι απλώς θα προσκομιστούν τα Πρακτικά, αλλά και κάτι ακόμη. Όταν θα διαβάσετε τα Πρακτικά, θα αισθανθείτε -είμαι βέβαιος, θέλω να πιστεύω- την ανάγκη να ζητήσετε και εσείς προσωπικά συγγνώμη, γιατί δεχτήκαμε να σας πάρει στον λαιμό του ο κ. Χρυσοχοΐδης, γιατί η φράση του κ. Χρυσοχοΐδη είναι πάρα πολύ συγκεκριμένη και ρητή. «Τον εθνικισμό των δώδεκα μιλίων» είναι η φράση, την οποία χρησιμοποίησε για να αναφερθεί στη δική μας την πρόταση, στη δική μας την άποψη.</p>
          <p>Επομένως, κύριε Πρόεδρε, εάν αυτή είναι η άποψη της Κυβέρνησης, πρόκειται προφανώς, όπως σωστά είπατε, κατά τη γνώμη μου, και εσείς, για ρητή αποδοκιμασία του κ. Χρυσοχοΐδη.</p>
          <p>Μέχρι να δείτε τα Πρακτικά, κύριε Πικραμμένε, σας συμβουλεύω να μη δοκιμάσετε να συνεχίζετε να υπερασπίζεστε τον κ. Χρυσοχοΐδη, αλλά να του ζητήσετε να ζητήσει συγγνώμη και να ανακαλέσει.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="ioannis_mpougas" eId="debate_2020-10-24_speech_331">
          <from>ΙΩΑΝΝΗΣ ΜΠΟΥΓΑΣ</from>
          <p>Παρακαλώ, τον λόγο, κύριε Πρόεδρε.</p>
        </speech>
        <speech by="dimitrios_bitsas" eId="debate_2020-10-24_speech_332">
          <from>Δημήτριος Βίτσας</from>
          <p>Ωραία, κύριε Ραγκούση.</p>
          <p>Νομίζω ότι είναι φανερό στη Βουλή, θα πάρει τον λόγο και ο κ. Μπούγας…</p>
        </speech>
        <speech by="dionusios_xatzidakis" eId="debate_2020-10-24_speech_333">
          <from>ΔΙΟΝΥΣΙΟΣ ΧΑΤΖΗΔΑΚΗΣ</from>
          <p>Επειδή έχει βεντέτα με τον κ. Χρυσοχοΐδη τα λέει αυτά εδώ μέσα.</p>
        </speech>
        <speech by="dimitrios_bitsas" eId="debate_2020-10-24_speech_334">
          <from>Δημήτριος Βίτσας</from>
          <p>Κύριε Χατζηδάκη, ως αξιωματικός του Πολεμικού Ναυτικού, σας παρακαλώ ψυχραιμία.</p>
          <p>Έκανε, λοιπόν, καθαρή τη θέση της Κυβέρνησης όσον αφορά τα δώδεκα ναυτικά μίλια ο κ. Πικραμμένος. Νομίζω ότι επ’ αυτού δεν υπάρχει συζήτηση.</p>
          <p>Κύριε Μπούγα, έχετε τον λόγο και με εσάς κλείνουμε.</p>
        </speech>
        <speech by="ioannis_mpougas" eId="debate_2020-10-24_speech_335">
          <from>ΙΩΑΝΝΗΣ ΜΠΟΥΓΑΣ</from>
          <p>Θα κλείσουμε.</p>
          <p>Κύριε Πρόεδρε, όμως με εκπλήξατε, διότι εσείς, υποκαθιστώντας ουσιαστικά τον Κοινοβουλευτικό Εκπρόσωπο του ΣΥΡΙΖΑ, επιχειρήσαμε να ερμηνεύσετε τον Αντιπρόεδρο της Κυβέρνησης. Από έδρας αυτό δεν είναι επιτρεπτό. Αυτό είναι το πρώτο.</p>
          <p>Δεύτερον, εδώ δεν πρέπει ο ΣΥΡΙΖΑ να βρίσκεται σε αυτήν τη σύγχυση που οδηγήθηκε από την πρόταση δυσπιστίας που ο Αρχηγός του κατέθεσε άκριτα και άστοχα. Η σύγχυση αυτή τον αναγκάζει να διολισθήσει στον λαϊκισμό, στη δημαγωγία.</p>
          <p>Το δικαίωμα, κυρίες και κύριοι συνάδελφοι, της χώρας μας για επέκταση των χωρικών υδάτων στα δώδεκα μίλια είναι αναφαίρετο.</p>
          <p>Αυτό έχει διατυπωθεί σε όλους τους τόνους από τον Πρωθυπουργό, από όλους τους Υπουργούς και συντάσσεται το σύνολο της Κοινοβουλευτικής Ομάδας της Νέας Δημοκρατίας, σε ό,τι αφορά το δικαίωμα επέκτασης. Αυτό κρίθηκε από τον κ. Χρυσοχοΐδη και σε αυτό αντέλεξε.</p>
          <p>Όμως, το αίτημα υπό τις παρούσες συνθήκες που διατύπωσε ο Αρχηγός του ΣΥΡΙΖΑ, ο κ. Τσίπρας, και η Κοινοβουλευτική Ομάδα και τώρα ο Κοινοβουλευτικός Εκπρόσωπος για επέκταση υπό τις παρούσες συνθήκες, αυτό κρίνεται. Όταν έλθει η ώρα και με τον τρόπο που εμείς κρίνουμε, θα επεκτείνουμε τα κυριαρχικά μας δικαιώματα στα δώδεκα μίλια.</p>
          <p>Εσείς όμως, κύριοι συνάδελφοι του ΣΥΡΙΖΑ, δεν μπορείτε να έρχεστε τώρα δημαγωγία και λαϊκιστικά να ζητάτε την επέκταση στα δώδεκα μίλια, μόνο και μόνο για να διασωθείτε.</p>
        </speech>
        <speech by="ioannis_ragkousis" eId="debate_2020-10-24_speech_336">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Είναι εθνικισμός αυτό; Είναι εθνικισμός;</p>
        </speech>
        <speech by="dimitrios_bitsas" eId="debate_2020-10-24_speech_337">
          <from>Δημήτριος Βίτσας</from>
          <p>Σας παρακαλώ, κύριε Ραγκούση.</p>
        </speech>
        <speech by="ioannis_mpougas" eId="debate_2020-10-24_speech_338">
          <from>ΙΩΑΝΝΗΣ ΜΠΟΥΓΑΣ</from>
          <p>Δεν διασώζεστε με τέτοια φτηνά τερτίπια.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="dimitrios_bitsas" eId="debate_2020-10-24_speech_339">
          <from>Δημήτριος Βίτσας</from>
          <p>Κύριε Λοβέρδο, έχετε τον λόγο επί του ιδίου για δύο λεπτά.</p>
        </speech>
        <speech by="andreas_loberdos" eId="debate_2020-10-24_speech_340">
          <from>ΑΝΔΡΕΑΣ ΛΟΒΕΡΔΟΣ</from>
          <p>Ούτε ένα λεπτό, κύριε Πρόεδρε.</p>
          <p>Είναι θέμα των ημερών και των ωρών το γεγονός ότι για τις μέρες της εθνικής μας εορτής, της 28ης, είχε ανακοινωθεί ειδικά από το ΝΑΤΟ ένα μορατόριουμ. Είναι πολύ σημαντικό και άξιο σχολιασμού –θα το κάνω αύριο στην ομιλία μου- το ότι η Τουρκία λίγες ώρες μετά τα ανακάλεσε αυτά.</p>
          <p>Η χώρα είναι σε πρόβλημα. Η χώρα έχει πρόβλημα. Είναι ντροπή να γίνονται αυτά στην αίθουσα του Κοινοβουλίου.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="dimitrios_bitsas" eId="debate_2020-10-24_speech_341">
          <from>Δημήτριος Βίτσας</from>
          <p>Μάλιστα.</p>
          <p>Λοιπόν, για να λύσουμε άλλο ένα ζήτημα που δημιουργήθηκε τώρα με τον κ. Μπούγα.</p>
          <p>Κύριε Μπούγα, όπως γνωρίζετε, ο Προεδρεύων της Ολομέλειας της Βουλής δεν είναι τροχονόμος. Δηλαδή δεν λέει «πάρε εσύ τον λόγο, πάρε εσύ τον λόγο». Κάνει διευκρινίσεις. Δεν λέει τη γνώμη του επί των θεμάτων.</p>
          <p>Έτσι κι εγώ, αν θα προσέξατε –και θα το διαβάσουμε στα Πρακτικά και να σας ζητήσω συγγνώμη, αν κάνω λάθος- δεν το είπα. Εγώ είπα ότι δεν δέχεται την τοποθέτηση του κ. Χρυσοχοΐδη, όχι ότι αποδοκιμάζει.</p>
          <p>(Θόρυβος από την πτέρυγα της Νέας Δημοκρατίας)</p>
          <p>Ο κ. Πικραμμένος αμέσως ζήτησε τον λόγο και –εγώ δεν μίλησα καθόλου- είπε, τέλος πάντων, ό,τι είπε. Είπε ότι αυτή είναι η θέση της Κυβέρνησης και εγώ θεωρώ ότι…</p>
          <p>(Θόρυβος από την πτέρυγα της Νέας Δημοκρατίας)</p>
          <p>Ακούστε το. Θεωρώ ότι… Δεν είπα «άκουσα ή ήμουν εδώ ή ήμουν αυτήκοος μάρτυς». Δικηγόρος, αν δεν κάνω λάθος, είστε. Να το κλείσουμε το θέμα, είναι καθαρό δηλαδή και τι είπε ο κ. Πικραμμένος…</p>
        </speech>
        <speech by="ioannis_mpougas" eId="debate_2020-10-24_speech_342">
          <from>ΙΩΑΝΝΗΣ ΜΠΟΥΓΑΣ</from>
          <p>Φτάνει, κύριε Πρόεδρε, έκλεισε.</p>
        </speech>
        <speech by="panagiotis_pikrammenos" eId="debate_2020-10-24_speech_343">
          <from>ΠΑΝΑΓΙΩΤΗΣ ΠΙΚΡΑΜΜΕΝΟΣ</from>
          <p>Κύριε Πρόεδρε, …</p>
        </speech>
        <speech by="dimitrios_bitsas" eId="debate_2020-10-24_speech_344">
          <from>Δημήτριος Βίτσας</from>
          <p>Εγώ δέχομαι αυτό που είπατε τη δεύτερη φορά, κύριε Πικραμμένε, δεν έχω καμμία αντίρρηση. Δεν είπα εγώ ότι είπε άλλα την πρώτη και άλλα τη δεύτερη. Δεν το καταλαβαίνετε;</p>
          <p>(Θόρυβος από την πτέρυγα της Νέας Δημοκρατίας)</p>
        </speech>
        <speech by="ioannis_mpougas" eId="debate_2020-10-24_speech_345">
          <from>ΙΩΑΝΝΗΣ ΜΠΟΥΓΑΣ</from>
          <p>Η δική σας παρέμβαση το προκάλεσε αυτό!</p>
        </speech>
        <speech by="dimitrios_bitsas" eId="debate_2020-10-24_speech_346">
          <from>Δημήτριος Βίτσας</from>
          <p>Η κ. Πιπιλή έχει τον λόγο, η οποία αδημονεί να μιλήσει.</p>
        </speech>
        <speech by="konstantinos_tsiaras" eId="debate_2020-10-24_speech_347">
          <from>ΚΩΝΣΤΑΝΤΙΝΟΣ ΤΣΙΑΡΑΣ</from>
          <p>Κύριε Πρόεδρε, …(δεν ακούστηκε)</p>
        </speech>
        <speech by="dimitrios_bitsas" eId="debate_2020-10-24_speech_348">
          <from>Δημήτριος Βίτσας</from>
          <p>Παρακαλώ, κύριε Υπουργέ Δικαιοσύνης; Γιατί φωνάζετε χωρίς λόγο.</p>
        </speech>
        <speech by="andreas_loberdos" eId="debate_2020-10-24_speech_349">
          <from>ΑΝΔΡΕΑΣ ΛΟΒΕΡΔΟΣ</from>
          <p>Όχι, κύριε Πρόεδρε! Αυτό είναι κατάντια! Σταματήστε το, είναι κατάντια.</p>
          <p>(Θόρυβος στην Αίθουσα)</p>
        </speech>
        <speech by="dimitrios_bitsas" eId="debate_2020-10-24_speech_350">
          <from>Δημήτριος Βίτσας</from>
          <p>Εγώ το σταμάτησα. Ο κ. Τσιάρας άρχισε να φωνάζει.</p>
        </speech>
        <speech by="konstantinos_tsiaras" eId="debate_2020-10-24_speech_351">
          <from>ΚΩΝΣΤΑΝΤΙΝΟΣ ΤΣΙΑΡΑΣ</from>
          <p>Αυτό σας λέω, να σταματήσετε.</p>
        </speech>
        <speech by="dimitrios_bitsas" eId="debate_2020-10-24_speech_352">
          <from>Δημήτριος Βίτσας</from>
          <p>Α, οκ, συμφωνούμε τότε.</p>
        </speech>
        <speech by="konstantinos_tsiaras" eId="debate_2020-10-24_speech_353">
          <from>ΚΩΝΣΤΑΝΤΙΝΟΣ ΤΣΙΑΡΑΣ</from>
          <p>Αυτό το οποίο κάνετε δεν είναι στα καθήκοντα του Προέδρου.</p>
        </speech>
        <speech by="dimitrios_bitsas" eId="debate_2020-10-24_speech_354">
          <from>Δημήτριος Βίτσας</from>
          <p>Α, είδατε; Δεν κάνει αυτό!</p>
          <p>Κύριε Τσιάρα, δεν θα μου υποδείξετε εσείς…</p>
        </speech>
        <speech by="konstantinos_tsiaras" eId="debate_2020-10-24_speech_355">
          <from>ΚΩΝΣΤΑΝΤΙΝΟΣ ΤΣΙΑΡΑΣ</from>
          <p>Κύριε Πρόεδρε, αν μου επιτρέπετε, ο Πρόεδρος δεν κάνει σχόλια επί των ομιλιών. Δεν κάνει τέτοιου είδους σχόλια και το ξέρετε πολύ καλά.</p>
        </speech>
        <speech by="dimitrios_bitsas" eId="debate_2020-10-24_speech_356">
          <from>Δημήτριος Βίτσας</from>
          <p>Δεν θα μου υποδείξετε εσείς...</p>
        </speech>
        <speech by="konstantinos_tsiaras" eId="debate_2020-10-24_speech_357">
          <from>ΚΩΝΣΤΑΝΤΙΝΟΣ ΤΣΙΑΡΑΣ</from>
          <p>Δεν είναι αυτός ο ρόλος σας. Δημιουργείται τώρα ένα θέμα, το οποίο αντιλαμβάνεστε πως μας οδηγεί κάπου αλλού.</p>
        </speech>
        <speech by="dimitrios_bitsas" eId="debate_2020-10-24_speech_358">
          <from>Δημήτριος Βίτσας</from>
          <p>…πώς θα ασκώ τα καθήκοντά μου. Αυτό μπορεί να το κάνει η Διάσκεψη των Προέδρων.</p>
          <p>Δεύτερον, ξεκαθάρισα ότι εγώ αυτό που είπα είναι αυτό που νόμιζα, αν θέλετε να το πω έτσι, ότι είπε ο κ. Πικραμμένος. Μόλις ο κ. Πικραμμένος το ξαναείπε, εγώ δεν δέχτηκα τίποτε άλλο. Είπα αυτό που είπε ο κ. Πικραμμένος.</p>
        </speech>
        <speech by="konstantinos_tsiaras" eId="debate_2020-10-24_speech_359">
          <from>ΚΩΝΣΤΑΝΤΙΝΟΣ ΤΣΙΑΡΑΣ</from>
          <p>Παρ’ όλα αυτά, κύριε Πρόεδρε, …</p>
        </speech>
        <speech by="dimitrios_bitsas" eId="debate_2020-10-24_speech_360">
          <from>Δημήτριος Βίτσας</from>
          <p>Δεν έχετε τον λόγο, κύριε Τσιάρα.</p>
          <p>Η κ. Πιπιλή έχει τον λόγο.</p>
        </speech>
        <speech by="foteini_pipili" eId="debate_2020-10-24_speech_361">
          <from>ΦΩΤΕΙΝΗ ΠΙΠΙΛΗ</from>
          <p>Κυρίες και κύριοι συνάδελφοι, ξεκινάω από κάτι που μόλις πριν από μισή ώρα από το Βήμα της Βουλής είπε, επιτιμώντας τη Νέα Δημοκρατία ονομαστικά, ο τέως Πρόεδρος της Βουλής, ο κ. Βούτσης. Αναφέρθηκε λοιπόν σε μία δημοσίευση γελοία, απ’ ό,τι καταλάβαμε, στο Facebook και στο διαδίκτυο –των οποίων ειδικά εμείς της Νέας Δημοκρατίας αλλά και άλλων κομμάτων είμαστε καθημερινός στόχος και ουδέποτε αρχίσαμε να κλαιγόμαστε και να ζητάμε από την Κυβέρνηση να κάνει δήλωση εναντίον κάποιου σαχλού, επικίνδυνου, χυδαίου μοντάζ- και μάλιστα επειδή παρουσίασαν τον κ. Βούτση ότι δήθεν ήταν με τον κ. Παππά, που όποιος νοήμων το έβλεπε, θα καταλάβαινε ότι πρόκειται περί μίας χαοτικής κακοήθειας.</p>
          <p>Γιατί με ενόχλησε όμως που το είπε ο κ. Βούτσης; Διότι μόλις την προηγούμενη εβδομάδα Βουλευτής του ΣΥΡΙΖΑ, ο κ. Μπάρκας, στο Facebook του ανέβασε μία συκοφαντική, χαζοχαρούμενη θα έλεγα φωτογραφία –από τον χειμώνα που δεν υπήρχε COVID και μέτρα- του Πρωθυπουργού που συνομιλούσε με κάποιον σε μία περιοδεία, χωρίς και οι δύο να φοράνε μάσκα. Ούτε εμείς εξεγερθήκαμε, ούτε το καταγγείλαμε, ούτε ζητήσαμε να τον «κάνει ντα ντα» ο Πρόεδρος του ΣΥΡΙΖΑ.</p>
          <p>Όμως, όταν παρ’ ολίγον να δολοφονηθεί από τρομοκράτες ο πρώην Πρωθυπουργός, που υπήρξε θεσμός, ο κ. Παπαδήμος, ούτε είχαμε επίσημη καταγγελία από την κυβέρνηση ΣΥΡΙΖΑ, ούτε τόλμησε κανείς Βουλευτής από τον ΣΥΡΙΖΑ να καταδικάσει την τρομοκρατία και το κυριότερο ο Πρόεδρος του ΣΥΡΙΖΑ δεν πήγε καν να τον δει στο νοσοκομείο. Μη μας μιλάνε, λοιπόν, για θεσμούς.</p>
          <p>Και το τελευταίο. Είπε ειρωνικά ότι εδώ η Νέα Δημοκρατία είχε χαριεντισμούς με τη Χρυσή Αυγή. Μάλλον ξεχνάει ότι με τη δική του Προεδρία χαριεντίστηκαν και φωτογραφήθηκαν από κοινού ακροδεξιοί-συγκυβερνώντες, χρυσαυγίτες εγκληματίες που είναι τώρα στη φυλακή με Βουλευτές του ΣΥΡΙΖΑ.</p>
          <p>Ντροπή, λοιπόν και οφείλω να το ξεκινήσω έτσι, ενώ άλλα είχα ετοιμάσει.</p>
          <p>Πάμε, λοιπόν. Ζητάω συγγνώμη, κυρίες και κύριοι συνάδελφοι του ΣΥΡΙΖΑ, που σας χαλάσαμε το Σαββατοκύριακο γκρεμίζοντας ένα ένα τα επιχειρήματά σας για τη μομφή εναντίον του Υπουργού κ. Σταϊκούρα. Στην απέλπιδα προσπάθεια του ΣΥΡΙΖΑ να ανέβει level, όπως θα έλεγε και ο κ. Τσακαλώτος, κλείνοντας προς την ευρωπαϊκή Αριστερά, η κ. Αχτσιόγλου θυμήθηκε να αναφέρει την αγωνία της παράταξής της για τη μεσαία τάξη!</p>
          <p>Ποια; Η κ. Αχτσιόγλου, σύντροφος της συριζοανελικής ιδεολογίας, που κυβέρνησε επί τεσσεράμισι χρόνια και έκανε ό,τι ήταν δυνατόν για να αφαιμάξει τη μεσαία τάξη.</p>
          <p>Ποιος; Ο κ. Τσακαλώτος, που υπεραμυνόταν για την άγρια υπερφορολόγηση της μεσαίας τάξης μαζί με τον τότε Αναπληρωτή Υπουργό κ. Γιώργο Χουλιαράκη, που από το ίδιο εδώ Βήμα της Βουλής στις 21-11-2017 είχε δηλώσει ότι η υπερφορολόγηση της μεσαίας τάξης είναι συνειδητή επιλογή της Κυβέρνησης.</p>
          <p>Σας ακούω προσεκτικά να έχετε ξεχάσει τελείως την ιδεολογία από την εποχή της πλατείας των αγανακτισμένων για τις εξαγγελίες σας για ολική σεισάχθεια, για το κίνημα «Δεν πληρώνω», για το «Κανένα σπίτι στα χέρια τραπεζίτη», για την ιδεολογία του «χαρίζω οικόπεδα, χαρίζω σπίτια, χαρίζω διόδια, καταργώ τον ΕΝΦΙΑ».</p>
          <p>Από την τωρινή συζήτηση και τα επιχειρήματά μας γκρεμιστήκατε εσείς αυτό το Σαββατοκύριακο από τη σκάλα, που δεν κατόρθωσε ο πρώην σύντροφός σας Παναγιώτης Λαφαζάνης να σας γκρεμίσει. Εκείνος ο φουκαράς, πιστός στην ιδεολογία της πλατείας των αγανακτισμένων και της δικής του προσωπικά, ανέβαινε τη σκάλα για να μπουκάρει σε συμβολαιογραφεία που με νόμο σας τον Μάιο του 2017 εσείς είχατε επιβάλει να γίνονται ηλεκτρονικοί οι πλειστηριασμοί, ενώ πάλι με νόμο δικό σας στις 13-2-2019 –πάντα με τους συντρόφους σας τους ΑΝΕΛ- καταργήσατε την προστασία της πρώτης κατοικίας.</p>
          <p>Λέτε λοιπόν ότι στηρίζουμε το κεφάλαιο. Σύμφωνα με επίσημα στοιχεία, τον τελευταίο ενάμιση μήνα –ακούστε, κύριε Υπουργέ, θα το ξέρετε- έγιναν πέντε πλειστηριασμοί κατοικιών, όπου το κάθε ακίνητο έχει αξία άνω του ενός εκατομμυρίου, δεκαοκτώ πλειστηριασμοί για ακίνητα αξίας από πεντακόσιες χιλιάδες έως ένα εκατομμύριο, σαράντα επτά πλειστηριασμοί κατοικιών για κάθε ακίνητο αξίας από τριακόσιες έως πεντακόσιες χιλιάδες.</p>
          <p>Και επειδή δεν μπορώ να ακούω Βουλευτές του ΣΥΡΙΖΑ να λένε από το Βήμα της Βουλής ότι αυτό το νομοσχέδιο για την πτώχευση ιδιωτών είναι παγκόσμιο φαινόμενο, να τους πω ότι είναι πολιτικά και εγκυκλοπαιδικά αγράμματοι. Κανείς δεν έδινε στο παρελθόν μια λύση στην καθημερινή τραγωδία των ιδιωτών.</p>
          <p>Εμείς με το νομοσχέδιο δίνουμε τη λύση για δεύτερη ευκαιρία.</p>
        </speech>
        <scene>(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)</scene>
        <speech by="dimitrios_bitsas" eId="debate_2020-10-24_speech_362">
          <from>Δημήτριος Βίτσας</from>
          <p>Ευχαριστώ πολύ.</p>
          <p>Η κ. Αναγνωστοπούλου από τον ΣΥΡΙΖΑ και αμέσως μετά ο κ. Καραθανασόπουλος, Κοινοβουλευτικός Εκπρόσωπος του Κομμουνιστικού Κόμματος Ελλάδας.</p>
          <p>Ξαναλέω -γιατί ήρθαν κάποιοι Βουλευτές τώρα στην Αίθουσα- σήμερα θα πάμε μέχρι τον κ. Φόρτωμα, δηλαδή μέχρι τις 23.00΄, που σημαίνει ότι όσοι είναι στον ενδέκατο κύκλο –ο ενδέκατος κύκλος ξεκινά από τον κ. Συρίγο και πάει λέγοντας- θα μιλήσουν αύριο.</p>
        </speech>
        <speech by="athanasia_anagnostopoulou" eId="debate_2020-10-24_speech_363">
          <from>ΑΘΑΝΑΣΙΑ ΑΝΑΓΝΩΣΤΟΠΟΥΛΟΥ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, από χθες ακούμε μονότονα σχεδόν από όλους τους κυβερνητικούς Βουλευτές, αλλά και τους Υπουργούς ότι ο ΣΥΡΙΖΑ προσπαθεί να σπάσει το αρραγές μέτωπο και την ενότητα σε μία στιγμή πολλαπλών κρίσεων, υγειονομική, οικονομική και εθνική. Δηλαδή, για τη Νέα Δημοκρατία την ενότητα την εκφράζει μόνο αυτή. Είναι η εθνική δύναμη, στην οποία δεν πρέπει να αντισταθεί κανένας. Το να έχει κάποιος άλλη άποψη, το να ασκεί κάποιος το δημοκρατικό, συνταγματικό του δικαίωμα, όπως είναι η πρόταση μομφής, αυτό ακούσαμε Βουλευτή της Νέας Δημοκρατίας να λέει ότι θεωρείται και εθνικά επιζήμιο.</p>
          <p>Ενότητα και αρραγές μέτωπο φτιάχνεται με έναν τρόπο μόνο, όταν κανείς έχει σύμμαχο την κοινωνία. Εάν δεν φτιάξει, εάν δεν δώσει όπλα στην κοινωνία για να αισθανθεί αυτή την ενότητα, ενότητα δεν υπάρχει ψευδεπίγραφη, ούτε με ψέματα ούτε με διαστρεβλώσεις.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΧΑΡΑΛΑΜΠΟΣ ΑΘΑΝΑΣΙΟΥ)</scene>
        <speech by="xaralampos_athanasiou" eId="debate_2020-10-24_speech_364">
          <from>Χαράλαμπος Αθανασίου</from>
          <p>Ολοκληρώστε, κυρία συνάδελφε.</p>
        </speech>
        <speech by="athanasia_anagnostopoulou" eId="debate_2020-10-24_speech_365">
          <from>ΑΘΑΝΑΣΙΑ ΑΝΑΓΝΩΣΤΟΠΟΥΛΟΥ</from>
          <p>Εάν δεν συμφωνείτε με τα δώδεκα ναυτικά μίλια, κάντε Συμβούλιο Πολιτικών Αρχηγών και να πείτε ότι είναι άκαιρο αυτή τη στιγμή ή οτιδήποτε τέτοιο. Εάν θεωρείτε ότι ο νόμος Μανιάτη δεν ισχύει για την υφαλοκρηπίδα, κάντε Συμβούλιο Πολιτικών Αρχηγών. Μην αυθαιρετείτε μονίμως, μην με ψέματα. Πότε ξεκινάτε συνομιλίες, πότε το παίρνετε πίσω, πότε κάνετε. Μην με ψέματα συνέχεια.</p>
          <p>Και μια τελευταία πρόταση. Κάνουμε πρόταση μομφής στο όνομα της δημοκρατίας γιατί έχουμε σκάσει όχι εμείς, αλλά όλη η κοινωνία η οποία δεν μπορεί να ενημερωθεί ποτέ. Κάνουμε πρόταση μομφής στο όνομα των δικαιωμάτων της κοινωνίας, κάνουμε πρόταση μομφής στο όνομα όλων αυτών των νέων οι οποίοι μετά από αυτόν τον Πτωχευτικό Κώδικα δεν έχουν κανένα μέλλον σ’ αυτή τη χώρα κι εσείς αυτό το χειροκροτείτε.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="xaralampos_athanasiou" eId="debate_2020-10-24_speech_366">
          <from>Χαράλαμπος Αθανασίου</from>
          <p>Ευχαριστούμε, κυρία Αναγνωστοπούλου, αλλά αν μιλάει ο καθένας δυο λεπτά παραπάνω από αυτό που πρέπει δεν θα τελειώσουμε στις 23.00΄ και δεν θα τελειώσουμε και αύριο.</p>
          <p>Παρακαλώ να γίνεται σεβαστός ο χρόνος.</p>
          <p>Τον λόγο έχει τώρα ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Καραθανασόπουλος.</p>
        </speech>
        <speech by="nikolaos_karathanasopoulos" eId="debate_2020-10-24_speech_367">
          <from>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from>
          <p>Ευχαριστώ, κύριε Πρόεδρε.</p>
          <p>Η πρόταση δυσπιστίας του ΣΥΡΙΖΑ έχει πολλαπλές στοχεύσεις:</p>
          <p>Πρώτον, να συσκοτίσει την αιτία των σοβαρών προβλημάτων που αντιμετωπίζουν τα λαϊκά στρώματα και ένα από τα προβλήματα αυτά είναι και η υπερχρέωση των λαϊκών νοικοκυριών.</p>
          <p>Δεύτερον, να συγκαλύψει τη σύμπλευση του ΣΥΡΙΖΑ με τη Νέα Δημοκρατία και το ΠΑΣΟΚ στις στρατηγικές επιλογές.</p>
          <p>Και τρίτον, να χειραγωγήσει και να εγκλωβίσει τη λαϊκή δυσαρέσκεια.</p>
          <p>Το ΚΚΕ καταψηφίζει στο πρόσωπο του Υπουργού Οικονομικών την κυβερνητική πολιτική της σημερινής Κυβέρνησης που αποτελεί όμως τη συνέχεια των πολιτικών των προηγούμενων κυβερνήσεων. Για ακόμη μια φορά λοιπόν, μέσα στη Βουλή θα καταψηφίσουμε και τη σημερινή και τις προηγούμενες κυβερνήσεις και τις πολιτικές τους.</p>
          <p>Καλούμε την εργατική τάξη, τους αυτοαπασχολούμενους, τους επαγγελματίες, τους αγρότες, τους νέους και τις γυναίκες των λαϊκών στρωμάτων να περάσουν στην αντεπίθεση και να ισχυροποιήσουν την κοινωνική τους συμμαχία οργανώνοντας την πάλη ενάντια στον πραγματικό αντίπαλο που δεν είναι άλλος από τα μονοπώλια και τα συμφέροντά τους, το κράτος τους, τη διακρατική καπιταλιστική ένωση, την Ευρωπαϊκή Ένωση, αλλά και τα πολιτικά κόμματα που υπηρετούν και εξωραΐζουν το βάρβαρο καπιταλιστικό σύστημα.</p>
          <p>Ας έρθουμε τώρα στην αιτία κατά την οποία προέκυψε αυτή η πρόταση δυσπιστίας. Υπερχρεωμένα λαϊκά νοικοκυριά, διαχείριση του ιδιωτικού ληξιπρόθεσμου χρέους. Στα πόσα ανέρχεται αυτό το ιδιωτικό ληξιπρόθεσμο χρέος; Στα 233 δισεκατομμύρια. Και αυτό δεν είναι μόνο στις τράπεζες, γιατί κάποιοι στοχοποιούν τις τράπεζες. Τα 90,5 δισεκατομμύρια είναι τα κόκκινα δάνεια προς τις τράπεζες, ενώ 105,3 δισεκατομμύρια χρωστούν στην εφορία ληξιπρόθεσμα και 37 δισεκατομμύρια στα ασφαλιστικά ταμεία.</p>
          <p>Κι εδώ προκύπτει το ερώτημα: Ποια είναι η αιτία αυτής της υπερχρέωσης; Είναι το κακό το ριζικό; Είναι η άφρονη η στάση η ατομική; Είναι ο θεός που μας μισεί;</p>
          <p>Εμείς το λέμε καθαρά. Οι αιτίες είναι πολύ συγκεκριμένες. Την περίοδο των παχιών αγελάδων για το καπιταλιστικό σύστημα, για το κεφάλαιο, τα λαϊκά στρώματα, οι εργαζόμενοι, οι επαγγελματίες, οι αγρότες δεν μπορούσαν να καλύψουν τις ανάγκες τους μέσα από το εισόδημά τους είτε αυτές ήταν στεγαστικές ανάγκες, είτε ήταν οι ανάγκες οι οποίες χρειάζονταν για την επαγγελματική τους δραστηριότητα ή για την καλλιέργεια του αγροτικού τους κλήρου κι έτσι κατέφευγαν στον δανεισμό.</p>
          <p>Βεβαίως, υπήρχε και για μια περίοδο μια πολύ μεγάλη πίεση από τις τράπεζες γιατί ήθελαν να βρουν διέξοδο τα υπερσυσσωρευμένα κεφάλαια στην απέλπιδα προσπάθειά τους να μην ξεσπάσει άμεσα η κρίση. Η όποια αναστολή της εκδήλωσης της κρίσης όχι μόνο δεν την απέτρεψε, αλλά την οδήγησε αυτή να εκδηλωθεί με ακόμη μεγαλύτερη σφοδρότητα και οξύτητα φέρνοντας παγκόσμια χαρακτηριστικά με την κρίση του 2008-2009.</p>
          <p>Η καπιταλιστική κρίση ήταν η αιτία και όχι ο «καζινοκαπιταλισμός» ή η τραπεζοκρατία, αλλά φοβάστε να το αναφέρετε. Αυτή οδήγησε στη σφοδρότατη επίθεση από όλες τις κυβερνήσεις, και από τις ελληνικές, μέσα από τα μνημόνια στα δικαιώματα της εργατικής τάξης και των λαϊκών στρωμάτων, οδήγησε σε μισθούς πείνας και σε συντάξεις φτώχειας, μετέτρεψε ένα τέτοιο πλαίσιο στην αγορά εργασίας για να μετατραπεί ο εργαζόμενος σε αναλώσιμο εξάρτημα για τους βιομήχανους και τους επιχειρηματίες, πολύ φτηνός για να μπορεί να προχωρήσει η καπιταλιστική ανάκαμψη.</p>
          <p>Η επιδείνωση της θέσης των λαϊκών στρωμάτων από την επίθεση αυτή έγινε ακόμη χειρότερη μέσα από τη «φοροεπιδρομή» που εξαπολύθηκε από όλες τις κυβερνήσεις για τη δημοσιονομική εξυγίανση. Για να γίνει τι δηλαδή; Για να δημιουργηθεί ο απαραίτητος δημοσιονομικός χώρος για να στηριχτεί η επιχειρηματική δραστηριότητα, η επιχειρηματικότητα, αλλά και να χρηματοδοτηθούν οι δαπάνες για το ΝΑΤΟ -4 δισεκατομμύρια τον χρόνο- τα εξοπλιστικά προγράμματα και οι υπόλοιπες ανάγκες των επιχειρηματικών ομίλων.</p>
          <p>Μέσα από αυτήν τη «φοροεπίθεση» προέκυψε και το «μαξιλάρι» για το ποιο περηφανεύεται ο ΣΥΡΙΖΑ, των 37 δισεκατομμυρίων ευρώ. Αυτά είναι τα ματωμένα πλεονάσματα του κόσμου που θέλει τώρα ο ΣΥΡΙΖΑ να δοθούν στους επιχειρηματικούς ομίλους.</p>
          <p>Το αποτέλεσμα είναι αποκαλυπτικό. Θα αναφέρω δύο στοιχεία: Στοιχείο πρώτον, τα χρέη προς τις εφορίες, όσοι χρωστούν μέχρι 5.000 ευρώ, και αυτά είναι τρία εκατομμύρια πεντακόσια σαράντα εννέα χιλιάδες ΑΦΜ, δηλαδή το 87,3% αυτών που χρωστάνε στην εφορία χρωστάνε 2,4 δισεκατομμύρια ευρώ, δηλαδή χρωστάει μόλις το 2,8%. Δηλαδή το 87% αυτών που χρωστούν στην εφορία χρωστάει στο σύνολο των ληξιπρόθεσμων εισφορών μόνο το 2% και είναι μέχρι 5.000. Αυτοί είναι στρατηγικοί κακοπληρωτές; Ή είναι τα λαϊκά στρώματα που δεν μπορούν να αντεπεξέλθουν στη «φοροεπιδρομή» που τους επιβάλλατε όλες οι κυβερνήσεις.</p>
          <p>Ας δούμε και για τα ασφαλιστικά ταμεία. Στα 2 εκατομμύρια περίπου που χρωστούν στα ασφαλιστικά ταμεία, το 80% αυτών που χρωστάνε μέχρι 15.000 -είναι και αυτοί στρατηγικοί κακοπληρωτές;- το 80%, λοιπόν, από αυτούς χρωστάει μέχρι 15.000 και αποτελούν μόλις το 15% του συνόλου των ληξιπρόθεσμων χρεών προς τα ασφαλιστικά ταμεία. Να λοιπόν ποιοι είναι οι στρατηγικοί κακοπληρωτές.</p>
          <p>Φαίνεται από όλα αυτά ότι υπεύθυνοι για αυτήν την κατάσταση είναι το καπιταλιστικό σύστημα, βεβαίως, με τις κρίσεις του, είναι η επίθεση την οποία δέχτηκαν για να θωρακιστούν οι επιχειρηματικοί όμιλοι, είναι οι πολιτικές που ακολούθησαν όλες οι κυβερνήσεις και όχι η ατομική ευθύνη του καθενός που ήταν απερίσκεπτη και δεν έβλεπαν τι έπρεπε να κάνουν.</p>
          <p>Σήμερα έρχεστε και τους λέτε, που τους οδηγήσατε σ’ αυτήν την κατάσταση, «Να σε κάψω Γιάννη, να σ’ αλείψω λάδι». Βεβαίως μήπως τα πράγματα θα είναι καλύτερα αύριο ή το επόμενο διάστημα; Γιατί και σήμερα υπάρχουν αυτές οι συνθήκες της νέας καπιταλιστικής κρίσης σε διεθνές επίπεδο που αποτέλεσε τη θρυαλλίδα η πανδημία και όχι την αιτία, γιατί ο χαρακτήρας παραμένει χαρακτήρας της καπιταλιστικής κρίσης.</p>
          <p>Μέσα από αυτά τα μέτρα τα οποία λαμβάνει η Κυβέρνηση έρχεται να σηματοδοτήσει μια νέα επίθεση σε ό,τι έχει απομείνει από τα εργασιακά δικαιώματα. Τσακίζετε όποιο υπόλοιπο λαϊκών δικαιωμάτων υπάρχει. Θυσιάζετε τις ανάγκες της εργατικής τάξης και των λαϊκών στρωμάτων στον βωμό της ανάκαμψης, της κερδοφορίας των μονοπωλίων. Έχετε συνολικά απασφαλίσει συνολικά την κατάσταση στην αγορά εργασίας και να είστε σίγουροι ότι σπέρνετε ανέμους, αλλά θα θερίσετε θύελλες από το εργατικό συνδικαλιστικό κίνημα.</p>
          <p>Από την άλλη μεριά, έρχεστε και λέτε ότι θωρακίζετε την κοινωνία από την πανδημία με την ατομική ευθύνη; Εδώ έχετε αφήσει αθωράκιστο το δημόσιο σύστημα υγείας, όχι μόνο εσείς και οι προηγούμενες κυβερνήσεις.</p>
          <p>Αλήθεια, ποιες κυβερνήσεις ήταν αυτές οι οποίες έκλεισαν τα νοσοκομεία λοιμωδών νόσων; Η συγκυβέρνηση Νέας Δημοκρατίας-ΠΑΣΟΚ, γιατί η δικαιολογία τότε ήταν ότι δεν υπάρχουν πανδημίες. Ποιος έκλεισε το Νοσοκομείο Θώρακος στην Πάτρα; Η συγκυβέρνηση ΣΥΡΙΖΑ-ΑΝΕΛ. Και ήταν ένα εξειδικευμένο νοσοκομείο στις παθήσεις του πνεύμονα.</p>
          <p>Να, λοιπόν, πόσα περισσότερα όπλα θα μπορούσαν να υπάρχουν. Και σήμερα τι κάνετε; Βάζετε την ατομική ευθύνη ως προπέτασμα για να συγκαλύψετε την ασυδοσία στους χώρους δουλειάς, που έχουν μετατραπεί σε πυρήνες εξάπλωσης της πανδημίας, να συγκαλύψετε τον τεράστιο συνωστισμό που με δική σας ευθύνη υπάρχει στα μέσα μαζικής μεταφοράς και στα σχολεία.</p>
          <p>Το νομοσχέδιο, όμως, το οποίο έγινε αφορμή για να κατατεθεί η πρόταση δυσπιστίας, δεν αποτελεί κεραυνό εν αιθρία. Δεν αποτελεί, όπως ισχυρίστηκε ο κ. Σκουρλέτης χθες, ανατροπή στα δεδομένα τα οποία είχαμε, αλλά τη συνέχεια και τη συμπλήρωση των δεδομένων που υπήρχαν, την ολοκλήρωση της εικόνας του παζλ. Ξεκινώντας από τον νόμο Κατσέλη, που παρείχε μερική προστασία υπό προϋποθέσεις, ξηλώθηκε το πουλόβερ σταδιακά. Προχωρήσαμε στους ηλεκτρονικούς πλειστηριασμούς. Για να διευκολυνθούν οι ηλεκτρονικοί πλειστηριασμοί η κυβέρνηση ΣΥΡΙΖΑ μετέτρεψε σε ιδιώνυμο αδίκημα την παρεμπόδισή τους και έστελνε τα ΜΑΤ για να αποτρέψουν τους διαδηλωτές που τους εμπόδιζαν.</p>
          <p>Και σήμερα τσακώνεστε για το ποιος έχει βάψει πιο πολύ τα χέρια του με αίμα. Από αυτήν την άποψη, εμείς λέμε καθαρά ότι μπορεί να υπάρχουν πολλές προτάσεις στο τραπέζι για το πώς θα αντιμετωπίσουμε τα ληξιπρόθεσμα χρέη των λαϊκών νοικοκυριών, των επαγγελματιών, των αυτοαπασχολούμενων, αλλά υπάρχουν μόνο δύο λογικές, δύο γραμμές που συγκρούονται.</p>
          <p>Η μία γραμμή, αυτή που αποδέχεστε όλοι οι υπόλοιποι είναι η εξής: να διαχειριστούμε τα κόκκινα δάνεια για να εξυγιανθούν και να κεφαλαιοποιηθούν οι τράπεζες και να ισχυροποιηθεί το χρηματοπιστωτικό σύστημα, να διασφαλιστεί η δημοσιονομική πειθαρχία πληρώνοντας τα χρέη στην εφορία και στα ασφαλιστικά ταμεία, ούτως ώστε το αστικό κράτος να ισχυροποιήσει τη θέση του ως συλλογικός καπιταλιστής. Αυτά θα γίνουν σε βάρος των υπερχρεωμένων λαϊκών στρωμάτων. Μόνο έτσι μπορούν να γίνουν και αυτές είναι οι προτάσεις.</p>
          <p>Η άλλη είναι η πρόταση του ΚΚΕ η οποία λέει ότι πρέπει να ανακουφιστεί να ανακουφιστεί ο λαός από την υπερχρέωση. Και πώς θα γίνει αυτό; Με το κούρεμα απέναντι και στις τράπεζες και στα ασφαλιστικά ταμεία και στην εφορία. Έχουμε καταθέσει συγκεκριμένη πρόταση νόμου, την οποία θα καταθέσω στα Πρακτικά. Άρα, λοιπόν, να πληρώσουν οι τράπεζες και να πληρώσει και το κράτος τους.</p>
          <p>Στην πρόταση που κατέθεσε η Κυβέρνηση έχουμε τους πλειστηριασμούς που επιταχύνονται για να ρευστοποιηθούν τα περιουσιακά στοιχεία αυτών που χρωστάνε ή να υπάρξει εξωδικαστικός συμβιβασμός, όπως λέει η Κυβέρνηση. Τι θα σημαίνει αυτό; Διακόσιες σαράντα δόσεις. Για είκοσι χρόνια, δηλαδή, θα είναι όμηροι. Σήμερα μία εφημερίδα όλως τυχαίως αναφερόταν στο πόσες ρυθμίσεις χρεών υπάρχουν. Υπάρχουν δεκαπέντε. Διακόσιες σαράντα δόσεις για τον εξωδικαστικό συμβιβασμό, εκατόν είκοσι δόσεις για τα ληξιπρόθεσμα χρέη προς τις εφορίες, εκατόν είκοσι δόσεις για τα χρέη προς τα ασφαλιστικά ταμεία, άλλες εκατόν είκοσι δόσεις, σαράντα οκτώ πάγιες δόσεις. Θα πεθάνει να μετράει ο άνθρωπος τις δόσεις στο τέλος! Τον μετατρέπετε σε σκλάβο των τραπεζών και του κράτους τους. Από αυτή την άποψη, λοιπόν, εμείς είμαστε καθαροί.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="xaralampos_athanasiou" eId="debate_2020-10-24_speech_368">
          <from>Χαράλαμπος Αθανασίου</from>
          <p>Παρακαλώ πολύ, ολοκληρώστε.</p>
        </speech>
        <speech by="nikolaos_karathanasopoulos" eId="debate_2020-10-24_speech_369">
          <from>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from>
          <p>Από αυτή την άποψη, λοιπόν, κύριε Πρόεδρε -και τελειώνω με αυτό- μονόδρομος για τον λαό, για την εργατική τάξη, αν θέλει να δει καλύτερες μέρες, να διεκδικήσει δηλαδή μέτρα που να βελτιώνουν τη θέση του, δεν είναι να στηρίξει και να εμπιστευτεί την όποια αστική κυβέρνηση ανεξαρτήτως του επιθετικού προσδιορισμού, αλλά είναι να συγκρουστεί με τις πραγματικές αιτίες που υπονομεύουν την ικανοποίηση των αναγκών του, να συγκρουστεί και να ανατρέψει τους συσχετισμούς δύναμης, για να φέρει συνολικότερες ανατροπές σε κοινωνικό επίπεδο.</p>
          <p>Ευχαριστώ πολύ, κύριε Πρόεδρε.</p>
        </speech>
        <scene>(Στο σημείο αυτό ο Βουλευτής κ. Νικόλαος Καραθανασόπουλος καταθέτει για τα Πρακτικά την προαναφερθείσα πρόταση νόμου, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</scene>
        <speech by="xaralampos_athanasiou" eId="debate_2020-10-24_speech_370">
          <from>Χαράλαμπος Αθανασίου</from>
          <p>Κι εγώ ευχαριστώ, κύριε Καραθανασόπουλε.</p>
          <p>Τον λόγο έχει τώρα ο Υπουργός Εργασίας και Κοινωνικών Υποθέσεων κ. Βρούτσης.</p>
          <p>Στη συνέχεια θα μιλήσουν οι Βουλευτές κ. Αθανάσιος Καββαδάς από τη Νέα Δημοκρατία και η κ. Χαρούλα Καφαντάρη από τον ΣΥΡΙΖΑ.</p>
        </speech>
        <speech by="ioannis_broutsis" eId="debate_2020-10-24_speech_371">
          <from>ΙΩΑΝΝΗΣ ΒΡΟΥΤΣΗΣ</from>
          <p>Κύριε Πρόεδρε, θα μιλήσω από εδώ, δεν θα έρθω στο Βήμα.</p>
        </speech>
        <speech by="xaralampos_athanasiou" eId="debate_2020-10-24_speech_372">
          <from>Χαράλαμπος Αθανασίου</from>
          <p>Επειδή ξέρουμε ότι θα είστε σύντομος, κύριε Βρούτση, βεβαίως, μιλήστε από εκεί.</p>
        </speech>
        <speech by="ioannis_broutsis" eId="debate_2020-10-24_speech_373">
          <from>ΙΩΑΝΝΗΣ ΒΡΟΥΤΣΗΣ</from>
          <p>Κύριε Πρόεδρε, κυρίες και κύριοι συνάδελφοι, αποτελεί αναφαίρετο δικαίωμα του ΣΥΡΙΖΑ, της Αξιωματικής Αντιπολίτευσης να επιλέξει τον χρόνο, το θέμα, τον τρόπο για να αξιοποιήσει αυτή την ύψιστη κοινοβουλευτική δυνατότητα που έχει να ασκήσει πρόταση μομφής. Άλλο τόσο όμως αναφαίρετο δικαίωμα έχει και η Κυβέρνηση, κύριοι του ΣΥΡΙΖΑ, να τοποθετηθεί για όλα αυτά, και για τον τρόπο και για το θέμα και για τον χρόνο και για την ουσία της πρότασής σας.</p>
          <p>Ξεκινάω λέγοντας ότι παρακολουθώντας κάποιος τις διαδικασίες της Βουλής χθες και σήμερα, που όπως προβλέπω θα ολοκληρωθούν αύριο, η ίδια πρόβλεψη λέει ότι ο ιστορικός του μέλλοντος θα σας κρίνει πάρα πολύ αυστηρά για αυτή την επιλογή. Και θα σας κρίνει αυστηρά γιατί εξελίσσεται σε μία αυτοπαγίδευσή σας, σε ένα πολιτικό φιάσκο, το οποίο πλέον φαίνεται ολοφάνερα ότι το επιχειρήσατε καθαρά για επικοινωνιακούς λόγους, για να ισορροπήσετε τα εσωτερικά σας ζητήματα και για να ξεφύγετε από τις ευθύνες του παρελθόντος που σας βαραίνουν και σας σκιάζουν όλο αυτό το διάστημα.</p>
          <p>Ας ξεκινήσουμε, λοιπόν, να δούμε γιατί κάνετε αυτή την πολιτική επιχείρηση εναντίον της Κυβέρνησης και συγκεκριμένα εναντίον του Χρήστου Σταϊκούρα. Ο χρόνος που επιλέξατε ήταν ο καταλληλότερος; Όλος ο ελληνικός λαός αυτή τη στιγμή αγωνιά με το πρόβλημα που έχουμε με τους γείτονές μας, με την Τουρκία. Την ώρα που οι Ένοπλες Δυνάμεις είναι ξεδιπλωμένες και έχουν αναπτυχθεί στο Αιγαίο, δείχνουμε αυτό που έπρεπε να δείξουμε πραγματικά ως Κοινοβούλιο, ως πολιτικό σύστημα, ότι είμαστε ενωμένοι; Τι βγαίνει προς τα έξω; Ότι αυτοί εκεί είναι διαιρεμένοι και την ώρα που έχουμε τον ύψιστο κίνδυνο απέναντί μας με την Τουρκία κάνουν πρόταση μομφής εναντίον της Κυβέρνησης. Δείχνει, δηλαδή, μια εσωτερική αστάθεια και όχι εθνική ενότητα όπως θα έπρεπε.</p>
          <p>Το δεύτερο ζήτημα είναι το θέμα που επιλέξατε. Τι θέμα επιλέξατε, κύριοι του ΣΥΡΙΖΑ; Έναν νόμο ο οποίος έχει τον τίτλο «ρύθμιση οφειλών, δεύτερη ευκαιρία» ή όπως είθισται να λέγεται «Πτωχευτικός Κώδικας».</p>
          <p>Για να δούμε λίγο την εξέλιξη αυτού του θέματος. Γιατί πρέπει να λέμε τα πράγματα με το όνομά τους και όπως είναι. Επειδή ήμουν και την περίοδο 2012-2014 στην ίδια θέση του Υπουργού, έχω έντονα βιώματα και παραστάσεις στο μυαλό μου από τις πλατείες των «αγανακτισμένων», από το «δεν πληρώνω» και τις προτροπές στους πολίτες να μην πληρώνουν τις υποχρεώσεις τους, έχω έντονα χαραγμένο στο μυαλό μου το «κανένα σπίτι σε χέρια τραπεζίτη», έχω έντονα χαραγμένες και στη θύμησή μου εμπειρίες, που λέγατε «με έναν νόμο και ένα άρθρο θα καταργήσουμε ό,τι υπάρχει και θα επαναφέρουμε πλούτο και ευημερία στον τόπο». Αυτά ήταν έντονα, τα ξεπερνάμε όμως αυτά. Αυτά κρίθηκαν, αξιολογηθήκατε και σας έταξε ο ελληνικός λαός εκεί που σας έβαλε.</p>
          <p>Ας δούμε όμως σήμερα τι λέτε. Τι είναι ο Πτωχευτικός Κώδικας; Είναι μια απλή νομοθετική παρέμβαση; Όχι, είναι μία μεγάλη μεταρρύθμιση. Και αν θέλουμε ως πολιτικό σύστημα να συνεννοηθούμε, κατέγραψα για αυτό το μεγάλο πρόβλημα, παθογένεια δεκαετιών που έχει η χώρα μας, τους νόμους με τους οποίους  επιχείρησε το πολιτικό σύστημα -από το ΠΑΣΟΚ και τη Νέα Δημοκρατία και τον ΣΥΡΙΖΑ μετά- να το επιλύσει. Το ερώτημα είναι -ας απαντήσει κάποιος, εγώ δέχομαι καλοπροαίρετα- το εξής: υπάρχει ή δεν υπάρχει πρόβλημα; Βεβαίως και υπάρχει. Έχει λυθεί το πρόβλημα; Όχι, δεν έχει λυθεί. Μπορεί να σέρνεται για πολλά χρόνια; Όχι, δεν μπορεί να σέρνεται.</p>
          <p>Για ακούστε, έντεκα νομοθετικές παρεμβάσεις για να λυθεί το πρόβλημα: νόμος 3869 του 2010, νόμος 4152 του 2013, νόμος 4224 του 2013, νόμος 4307 του 2014, νόμος 4321 του 2015, νόμος 4354 του 2015, νόμος 4389 του 2016, νόμος  4588 του 2017, νόμος 4669 του 2017, νόμος 4605 του 2019, νόμος 4611 του 2019. Τι επιχείρησε το πολιτικό σύστημα να κάνει; Να το αντιμετωπίσει. Και δεν τα κατάφερε. Και σήμερα, κυρίες και κύριοι συνάδελφοι, ο Υπουργός Οικονομικών, η Κυβέρνηση του Κυριάκου Μητσοτάκη έχει το θάρρος, τη γενναιότητα να φέρει αυτή τη νομοθετική πρωτοβουλία, αυτή τη μεταρρύθμιση και να λύσει οριστικά και για πάντα ένα πρόβλημα που βασάνιζε τον ελληνικό λαό και την ελληνική οικονομία! Και αυτό κάνουμε.</p>
          <p>Αυτό κάνουμε, κύριοι του ΣΥΡΙΖΑ. Γιατί αυτή η νομοθετική πρωτοβουλία ουσιαστικά κάνει δύο πολύ σημαντικά πράγματα: πρώτον, επιλύει για πάντα το πρόβλημα δεκαετιών που είχε η χώρα και το περιέγραψα πριν και το δεύτερο είναι ότι δίνει τη δεύτερη ευκαιρία, μέσα από το κοινωνικό πρόσημο που έχει, σε κάποιους ανθρώπους οι οποίοι δεν θα είχαν δεύτερη ευκαιρία να ξανασταθούν στα πόδια τους και ατομικά και με τις οικογένειές τους. Και είναι άκρως υποκριτικό από την πλευρά σας να φέρνετε αυτή τη χρονική στιγμή σε αυτό το νομοσχέδιο, στο οποίο εσείς ανοίξατε αυτά για τα οποία σήμερα κάνετε κριτική προς την Κυβέρνησή μας, πρόταση μομφής στον Χρήστο Σταϊκούρα.</p>
          <p>Κάνατε όμως και ένα άλλο λάθος. Προσωποποιήσατε μια κεντρική κυβερνητική πολιτική. Ξέρετε, εμείς στη Νέα Δημοκρατία έχουμε μεταξύ μας ισχυρούς δεσμούς, όχι μόνο ανθρώπινους, πολιτικούς. Έχουμε μεταξύ μας μία σχέση γιατί έχουμε σφυρηλατηθεί μέσα σε ένα αξιακό οικοσύστημα που κρατάει και την παράταξη και τους ανθρώπους αυτούς πολλά χρόνια και ψηλά και πρώτη προτεραιότητα στην ελληνική κοινωνία. Γι’ αυτό είμαστε εδώ που είμαστε ξανά. Αυτό το οικοσύστημα, λοιπόν, βάζει τον ένα δίπλα στον άλλον. Είμαστε όλοι δίπλα στον Χρήστο Σταϊκούρα, είμαστε όλοι μία γροθιά! Γιατί ο Χρήστος Σταϊκούρας δεν έφερε μόνο αυτή τη νομοθετική πρωτοβουλία. Με τον Χρήστο Σταϊκούρα, το Υπουργείο Οικονομικών στο σύνολό του, το Υπουργείο Ανάπτυξης, με τον Πρωθυπουργό, και όλη η Κυβέρνηση όλο αυτό το διάστημα της πανδημίας -που ακούω πάλι το εξωφρενικό εκ μέρους του ΣΥΡΙΖΑ να μιλάει για ανεργία, ότι αυξήθηκε η ανεργία, ότι αυξήθηκε η ύφεση, λες και δεν υπάρχει μπροστά μας το πρόβλημα της πανδημίας- δίνουμε όλοι μαζί τη μάχη από το πρωί μέχρι το βράδυ, για να αντιμετωπίσουμε τα πρωτοφανή αυτά φαινόμενα με τις επιπτώσεις και στην υγεία και στην οικονομία. Να μας αξιολογήσετε για τον τρόπο με τον οποίο ασκούμε την πολιτική; Να μας αξιολογήσετε. Αλλά σε ένα περιβάλλον πρωτοφανές, πρωτόγνωρο, παγκόσμιο το να λέτε ότι αυτά τα έφερε η Κυβέρνηση του Κυριάκου Μητσοτάκη είναι από αστείο έως τραγικό. Γιατί αυτή η Κυβέρνηση του Κυριάκου Μητσοτάκη, κύριοι του ΣΥΡΙΖΑ, όλο αυτό το διάστημα, κάποια Υπουργεία και στο σύνολό της η Κυβέρνηση έδωσαν μάχη στην πρώτη γραμμή, γιατί είναι αυτό το καθήκον τους, αυτό ήταν το χρέος τους και κρατήσαμε και την κοινωνία όρθια, κρατήσαμε και θέσεις εργασίας, κρατήσαμε και το ασφαλιστικό σύστημα και τις επιχειρήσεις ταυτόχρονα. Δώσαμε, δίνουμε και θα δίνουμε μέχρι τέλους κάτω από αυτό το πολύ δύσκολο περιβάλλον μία μάχη.</p>
          <p>Στο επίκεντρό μας ο άνθρωπος και η πατρίδα. Και θα κάνουμε ό,τι μπορούμε μέχρι τέλους για να τους κρατήσουμε όλους όρθιους και να βγούμε όλοι ενωμένοι και νικητές -γιατί αυτός ο χρόνος πλησιάζει- απ’ αυτή την κρίση.</p>
          <p>Και μέχρι σήμερα ο ελληνικός λαός επιδοκιμάζει θετικά τις προσπάθειές μας. Αυτό είναι αναντίρρητο. Κρατάω εδώ μια σειρά από δεκάδες παρεμβάσεις: αναστολές συμβάσεων εργασίας, στήριξη ανέργων, στήριξη μακροχρόνια ανέργων, πολιτικές με εκατό χιλιάδες θέσεις εργασίας, επτά ειδικά προγράμματα του ΟΑΕΔ με ειδική στήριξη, στήριξη των ασφαλιστικών ταμείων από το Υπουργείο Οικονομικών, δεκάδες παρεμβάσεις δισεκατομμυρίων ευρώ για τους ανθρώπους της εργασίας, για τη διατήρηση θέσεων εργασίας.</p>
          <p>Κύριοι του ΣΥΡΙΖΑ, εκτιμώ ότι κάνατε ένα ολέθριο λάθος. Αυτοπαγιδευτήκατε μέσα σε μια εσωτερική δίνη που έχετε και προσπαθώντας να ξεφύγετε, πέσατε στο λάθος να κάνετε πρόταση μομφής στην Κυβέρνηση, διαμέσου του Χρήστου Σταϊκούρα.</p>
          <p>Είμαστε εδώ όλοι μαζί απέναντι στην κοινωνία, απέναντι στον ελληνικό λαό και είμαστε σίγουροι ότι στο τέλος αυτή η Κυβέρνηση με τις πολιτικές της θα δικαιώσει όλο τον ελληνικό λαό και θα βγούμε κερδισμένοι στο τέλος όλοι. Οι μόνοι χαμένοι θα είστε εσείς με τη σημερινή επιλογή που κάνατε.</p>
          <p>Είμαστε δίπλα στον Χρήστο Σταϊκούρα.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_374">
          <from>Χαράλαμπος Αθανασίου</from>
          <p>Ευχαριστώ, κύριε Υπουργέ.</p>
          <p>Εκτός διαδικασίας, για την ιστορία να πω για τους νόμους που αναφέρατε, κανείς δεν προστατεύει αποτελεσματικά τους δανειολήπτες έναντι των τραπεζών. Και προκύπτει από τη δικαστηριακή πρακτική. Κανείς νόμος απ’ αυτούς δεν προστάτευε αποτελεσματικά τους δανειολήπτες ή μερικοί πλημμελώς. Αυτό είναι άλλο θέμα, δεν θέλω να μπαίνω στην ουσία.</p>
          <p>Ο κ. Καββαδάς έχει τον λόγο.</p>
        </speech>
        <speech by="athanasios_kabbadas" eId="debate_2020-10-24_speech_375">
          <from>ΑΘΑΝΑΣΙΟΣ ΚΑΒΒΑΔΑΣ</from>
          <p>Ευχαριστώ, κύριε Πρόεδρε.</p>
          <p>Κύριοι Υπουργοί, κυρίες και κύριοι συνάδελφοι, ο ελληνικός στόλος είναι σε θέση μάχης στο Αιγαίο απέναντι στον τουρκικό εδώ και μήνες. Η προκλητικότητα της απέναντι πλευράς οξύνεται. Η ελληνική Κυβέρνηση καθημερινά δίνει μάχες στους διεθνείς οργανισμούς για μια ειρηνική, αλλά αποφασιστική λύση στη βάση του Διεθνούς Δικαίου απέναντι στον τουρκικό επεκτατισμό.</p>
          <p>Στο εσωτερικό η πανδημία απειλεί να γονατίσει την οικονομία και την κοινωνία. Η ύφεση που έχει πλήξει ολόκληρη την Ευρώπη σημαδεύει μοιραία και τη χώρα μας, όχι όμως χωρίς ελπίδα. Η ελπίδα έρχεται από τις προβλέψεις για ανάπτυξη τουλάχιστον γύρω στο 5%, μια ανάπτυξη που δεν έρχεται μαγικά, αλλά χάρη στην οικονομική πολιτική της Κυβέρνησης του Κυριάκου Μητσοτάκη. Μια αναπτυξιακή οικονομική πολιτική με έμφαση στη ρευστότητα και τις επενδύσεις, μια οικονομική πολιτική που μειώνει τη φορολογία, ενισχύει την επιχειρηματικότητα, στηρίζει την αγορά εργασίας.</p>
          <p>Αυτήν ακριβώς, λοιπόν, τη στιγμή που η Κυβέρνηση μαζί με την ελληνική κοινωνία μάχεται σε δύο κρίσιμα μέτωπα, αυτή τη στιγμή επέλεξε ο ΣΥΡΙΖΑ και ο Αλέξης Τσίπρας για να βγουν από την πολιτική λήθη και να τραβήξουν την προσοχή μακριά από τα εσωκομματικά τους προβλήματα.</p>
          <p>Δεν θέλω να σχολιάσω τι είδους πατριωτισμό δείχνει αυτή η επιλογή κατάθεσης πρότασης δυσπιστίας σε μια κρίσιμη καμπή της σύγχρονης ελληνικής ιστορίας. Θέλω να μπω στην ουσία όσων καταλογίζει η πρόταση μομφής στον Υπουργό των Οικονομικών της Κυβέρνησης Χρήστο Σταϊκούρα, στον επικεφαλής δηλαδή ενός Υπουργείου που έχει κρατήσει όρθια την οικονομία και την κοινωνία.</p>
          <p>Ο ΣΥΡΙΖΑ άλλα έλεγε στα κάγκελα ως αντιπολίτευση και άλλα έκανε, όντας στην καρέκλα, ως κυβέρνηση. Από το προεκλογικό «δεν πληρώνω» που οδήγησε στην αύξηση των κόκκινων δανείων κατά 50% μέσα στο 2015, διότι ο κόσμος σάς άκουσε και σταμάτησε να πληρώνει, φτάσαμε στο να ομολογεί ο κ. Τσακαλώτος ότι με ταξική μεροληψία υπερφορολόγησε τη μεσαία τάξη. Θα καταθέσω, κύριε Πρόεδρε, και αυτό, αλλά και άλλα έγγραφα στο τέλος της ομιλίας μου, λόγω περιορισμένου χρόνου.</p>
          <p>Κυρίες και κύριοι συνάδελφοι, το 2017 ο ΣΥΡΙΖΑ υποτίθεται θα έφερνε επανάσταση στον θεσμό του εξωδικαστικού συμβιβασμού. Τετρακόσιες χιλιάδες οφειλέτες μάς έλεγε ο τότε Υπουργός Ανάπτυξης θα ωφεληθούν. Θα το καταθέσω και αυτό. Τι συνέβη όμως στην πραγματικότητα; Μέχρι τον Ιούλιο του 2019 είχαν γίνει επτά χιλιάδες τριακόσιες αιτήσεις και τελικά, μόνο δύο χιλιάδες διακόσιοι οφειλέτες ρύθμισαν τα χρέη τους, δηλαδή μια τραγική αποτυχία.</p>
          <p>Ο εξωδικαστικός συμβιβασμός επί ΣΥΡΙΖΑ παρέμεινε μια γραφειοκρατική διαδικασία, με δεκάδες στάδια που προϋπέθεταν χρόνο και χρήμα. Σήμερα η Κυβέρνηση της Νέας Δημοκρατίας αυτοματοποιεί τον εξωδικαστικό συμβιβασμό μέσω της ειδικής πλατφόρμας, τον επεκτείνει υπό όρους και σε ενήμερους οφειλέτες δίνει διακόσιες σαράντα δόσεις, δηλαδή είκοσι χρόνια για την αποπληρωμή, διασφαλίζοντας την περιουσία και τα εισοδήματα των οφειλετών.</p>
          <p>Το 2017 ο Υπουργός των Οικονομικών κ. Τσακαλώτος έλεγε ότι οι ηλεκτρονικοί πλειστηριασμοί χρειάζονται για να έχουμε καλές τράπεζες. Θα καταθέσω και αυτό στα Πρακτικά. Έτσι το «κανένα σπίτι στα χέρια τραπεζίτη» που επαναλάμβανε ο Αλέξης Τσίπρας από τη Ρόδο το 2015 και που έφερε την εκλογική νίκη στον ΣΥΡΙΖΑ ξεχάστηκε αμέσως μόλις βρέθηκε στο τιμόνι της διακυβέρνησης. Θα καταθέσω και την ομιλία του κ. Τσίπρα.</p>
          <p>Όταν οι τραπεζίτες έπαψαν να είναι ο ταξικός εχθρός και έγιναν συνέταιροι στη χάραξη της οικονομικής και κοινωνικής πολιτικής του ΣΥΡΙΖΑ, η νέα σεισάχθεια που διακήρυσσε ο Αλέξης Τσίπρας στη ΔΕΘ ακόμη και το Σεπτέμβριο του 2014 ξεχάστηκε. Θα καταθέσω και αυτή την ομιλία.</p>
          <p>Τον Φεβρουάριο του 2019 μπήκε η οριστική ταφόπλακα για τον νόμο Κατσέλη και την οριζόντια προστασία της πρώτης κατοικίας, με τον ν.4592 που έδινε διορία έξι μηνών σε ελάχιστους δικαιούχους να σώσουν τα σπίτια τους. Τόσο λίγους που μέχρι το τέλος της διορίας μόλις χίλιοι τριακόσιοι εξήντα οκτώ οφειλέτες είχαν υποβάλει αίτηση ένταξης. Είκοσι πέντε χιλιάδες εξακόσιοι εβδομήντα δύο ηλεκτρονικοί πλειστηριασμοί έγιναν επί διακυβέρνησης ΣΥΡΙΖΑ. Αυτοί ήταν, κυρίες και κύριοι συνάδελφοι, η κοινωνική ευαισθησία όσων ήσασταν στην Κυβέρνηση.</p>
          <p>Και όχι μόνο αυτό, αλλά με την πολιτική της υπερφορολόγησης όλα τα προηγούμενα χρόνια οδηγήσατε στην αύξηση των οφειλών προς την εφορία στα 104 δισεκατομμύρια ευρώ. Με την αύξηση των ασφαλιστικών εισφορών οδηγήσατε στην αύξηση των οφειλών προς τα ασφαλιστικά ταμεία από 13,7 δισεκατομμύρια ευρώ, όταν αναλάβατε, στα 35,4 δισεκατομμύρια ευρώ τον Φεβρουάριο του 2019.</p>
          <p>Και τώρα που βρεθήκατε στη φυσική σας θέση, στην Αντιπολίτευση, σας πήρε ξανά ο πόνος για την πρώτη κατοικία και τους μικρομεσαίους. Και επιλέξατε να ευτελίσετε μια ύψιστη κοινοβουλευτική δημοκρατική διαδικασία, επικαλούμενοι ωμά ψέματα. Διότι ωμά ψέματα είναι ότι ο Υπουργός Οικονομικών δεν στήριξε και δεν στηρίζει τους μισθωτούς, τους ελεύθερους επαγγελματίες και τα νοικοκυριά.</p>
          <p>Αν αυτή τη στιγμή υπάρχει πρόβλεψη για ανάκαμψη το 2021 από τη λαίλαπα της επιδημίας, είναι γιατί αυτός ο Υπουργός πήρε μέτρα έγκαιρα και καίρια, αλλά και γιατί έχουν μπει γερά θεμέλια με τα δεκατέσσερα νομοσχέδια που αποτυπώνουν το σύνολο της αναπτυξιακής οικονομικής πολιτικής αυτής της Κυβέρνησης.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="xaralampos_athanasiou" eId="debate_2020-10-24_speech_376">
          <from>Χαράλαμπος Αθανασίου</from>
          <p>Κι εγώ ευχαριστώ, κύριε Καββαδά.</p>
          <p>Τον λόγο τώρα έχει η κ. Καφαντάρη και μετά ο Υπουργός Δικαιοσύνης, ο κ. Τσιάρας.</p>
        </speech>
        <speech by="xaroula_kafantari" eId="debate_2020-10-24_speech_377">
          <from>ΧΑΡΟΥΛΑ ΚΑΦΑΝΤΑΡΗ</from>
          <p>Ευχαριστώ, κύριε Πρόεδρε.</p>
          <p>Κύριοι της Κυβέρνησης, είναι γεγονός ότι βρίσκεστε σε πανικό και μεγάλη αμηχανία και αυτό γιατί; Φαίνεται, πρώτα από όλα, από τη φρασεολογία, από τις εκφράσεις, τα όποια επιχειρήματα τα οποία παρατίθενται εδώ και δύο μέρες στην Αίθουσα της Ολομέλειας, πολλά από τα οποία μας ανατρέχουν στο παρελθόν. Μόνο στην εποχή του Ελευθέριου Βενιζέλου δεν φτάσατε! Ανασύρετε πρόσωπα, επαναλαμβάνετε τα ίδια και τα ίδια, διαδίδετε και τοποθετείστε με μια σειρά fake news, ακριβώς γιατί δεν έχετε επιχείρημα. Και γιατί; Αυτό νομίζω ότι είναι το πιο σοβαρό και ίσως ο στόχος σας: Διότι φοβάστε. Και γιατί φοβάστε; Φοβάστε μην αποκαλυφθεί πραγματικά η αντιλαϊκή, αντικοινωνική, νεοφιλελεύθερη πολιτική σας. Και με αυτό το νομοσχέδιο προσπαθείτε με ένα χρυσό περιτύλιγμα περί δεύτερης ευκαιρίας να μην καταλάβει ο ελληνικός λαός τι πραγματικά συμβαίνει.</p>
          <p>Η θρασύτητα πολλών τοποθετήσεων, θα έλεγα, κυρίες και κύριοι της Νέας Δημοκρατίας, είναι η μάσκα του φόβου, αυτό το οποίο ανέλυσα ακριβώς πριν. Νομίζατε ότι, όπως με μια σειρά άλλα ζητήματα, χρησιμοποιώντας την πανδημία, η οποία είναι μια πραγματικότητα, ένα πολύ σοβαρό παγκόσμιο ζήτημα που αντιμετωπίζουμε σε αχαρτογράφητα νερά πραγματικά, όπως χρησιμοποιήσατε τα θέματα του ασφαλιστικού, του εργασιακού, με τις αλλαγές τις οποίες κάνατε, τις πολιτικές σας για τους μικρομεσαίους, την υποταγή -θα έλεγα- της επιστήμης στην επικοινωνιακή σας πολιτική -κατά κόρον έγινε αυτό- ότι έτσι θα περάσετε και τον νέο Πτωχευτικό Κώδικα.</p>
          <p>Όμως, κύριοι της Κυβέρνησης, νομίζατε ότι η υφαρπαγή της περιουσίας του καθενός θα περάσει στο ντούκου. Όμως, για αυτόν τον λόγο και εμείς καταθέσαμε την πρόταση μομφής κατά του Υπουργού Οικονομικών, ακριβώς για να συζητηθεί τρεις μέρες σε αυτή την Αίθουσα, να ενημερωθεί ο ελληνικός λαός τι συμβαίνει. Και αυτό είναι πάρα πολύ σοβαρό. Να μάθει, λοιπόν, ότι με αυτό το οποίο γίνεται, με αξιοποίηση της εποχής της πανδημίας που βιώνουμε, είναι πιθανό να ρευστοποιηθεί ουσιαστικά η περιουσία και του ιδιώτη και βέβαια, των επιχειρήσεων. Και αυτό είναι ένα ζήτημα πάρα πολύ σοβαρό. Δεν το μαθαίνει ο κόσμος, γιατί τα μπουκωμένα πέτσινα μέσα μαζικής επικοινωνίας αναφέρουν το θέμα του νόμου και της πρότασης μομφής, που είναι μια κορυφαία κοινοβουλευτική διαδικασία, τρίτο, τέταρτο, τελευταίο.</p>
          <p>Εμείς θέλουμε να ξεσκεπάσει αυτή την υποκρισία σας, να αναδείξουμε στον κόσμο ποια είναι πραγματικά η πολιτική σας. Διότι ξέρετε ότι για τις μικρομεσαίες επιχειρήσεις, τις οποίες εσείς προεκλογικά κατά κόρον χαϊδέψατε, είναι ένα οριστικό χτύπημα, γιατί οι χρεωμένες μικρομεσαίες επιχειρήσεις, σύμφωνα με τα στοιχεία της ΓΣΕΒΕΕ, είναι περίπου και στο 81%. Αυτό το νομοσχέδιο, αυτός ο νέος Πτωχευτικός Κώδικας, είναι πραγματικά όχι δεύτερη ευκαιρία, αλλά είναι η ευκαιρία στην πτώχευση, όπως ανάφεραν και συνδικαλιστικά τους όργανα.</p>
          <p>Μην ακούτε τον ΣΥΡΙΖΑ. Ακούστε τη ΓΣΕΒΕΕ, ακούστε την ΕΣΕΕ, τις ενώσεις καταναλωτών, το Επαγγελματικό Επιμελητήριο Αθηνών, που χαρακτήρισαν το νομοσχέδιο «ταφόπλακα» για τους μικρομεσαίους. Σκεφτείτε λίγο την ευθύνη σας.</p>
          <p>Όμως, πόσο υποτιμάτε τον ελληνικό λαό και πόσο υποτιμητικός και υποκριτικός είναι ο τίτλος του νομοσχεδίου; «Δεύτερη ευκαιρία»! Δεύτερη ευκαιρία στην πτώχευση για τους πολλούς μικρομεσαίους και ιδιώτες, δεύτερη ευκαιρία, που προσπαθείτε αυτή τη στιγμή να χρυσώσετε με αυτόν τον τρόπο το χάπι.</p>
          <p>Δεύτερη ευκαιρία, όμως, το νομοσχέδιο, αλλά για ποιους; Δεύτερη ευκαιρία για τις τράπεζες, πρώτα από όλα, οι οποίες με χρήματα του ελληνικού λαού ανακεφαλαιοποιήθηκαν τρεις φορές και αντί να παρέχουν ρευστότητα στις μικρομεσαίες επιχειρήσεις, που είναι πάνω από το 95% των επιχειρήσεων της χώρας μας, με βάση τα ευρωπαϊκά δεδομένα, κοιτούν πώς και πώς να επωφεληθούν, να ξεμπερδέψουν με τα κόκκινα δάνεια.</p>
          <p>Κανονικά, στον τίτλο έπρεπε να υπάρχει και ο όρος «Ο θάνατος του εμποράκου». Όμως, επειδή δεν μιλάμε για θέατρο, αλλά για μια πολύ σκληρή πραγματικότητα, πραγματικά πρέπει να πούμε: Η μικρομεσαία επιχειρηματικότητα σήκωσε το βάρος της κρίσης δέκα χρόνια, δοκιμάζεται τώρα με την πανδημία και με την πολιτική που υλοποιείται, γιατί δεν τις ενισχύσατε εμπροσθοβαρώς, όπως πρότεινε ο ΣΥΡΙΖΑ - Προοδευτική Συμμαχία. Πολλές μικρομεσαίες επιχειρήσεις έκλεισαν και είναι έτοιμες και άλλες να κλείσουν τώρα με τις πολιτικές σας. Με αυτόν τον Πτωχευτικό Κώδικα, αν ισχύσει, αν ψηφιστεί αύριο το βράδυ, πραγματικά θα πάρουν ένα οριστικό χτύπημα.</p>
          <p>Επίσης, δεν είναι τυχαίο ότι πιθανόν -και φαίνεται αυτό και με αυτό το νομοσχέδιο- θέλετε να ξεμπερδεύετε με τους μικρομεσαίους, τους οποίους κορυφαίοι Υπουργοί σας χαρακτήρισαν και «ζόμπι».</p>
          <p>Μήπως δεν θέλετε τη μικρομεσαία επιχειρηματικότητα, κύριοι της Κυβέρνησης;</p>
          <p>Έρχομαι τώρα στο εξής.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</scene>
        <speech by="xaralampos_athanasiou" eId="debate_2020-10-24_speech_378">
          <from>Χαράλαμπος Αθανασίου</from>
          <p>Μισό λεπτό, κυρία συνάδελφε.</p>
        </speech>
        <speech by="xaroula_kafantari" eId="debate_2020-10-24_speech_379">
          <from>ΧΑΡΟΥΛΑ ΚΑΦΑΝΤΑΡΗ</from>
          <p>Στους ιδιώτες ελέχθη πολλές φορές ότι θα μένουν ενοικιαστές στο δικό τους σπίτι. Τους αφαιρείται η κυριότητα. Αυτό είναι το σημαντικό και μη μιλάτε για προστασία κατοικίας και άντε τώρα, μετά από δέκα-δώδεκα χρόνια να ξαναπάρουν το σπίτι τους πίσω, χωρίς να υπολογίζονται ότι έδωσαν αυτά τα χρόνια.</p>
          <p>Όμως, κλείνω με το εξής. Θέλετε ένα νέο μοντέλο ιδιοκατοίκησης, ένα νέο μοντέλο μάλλον ευρωπαϊκό και από την ιδιοκατοίκηση να πάμε στην υφαρπαγή ατομικής κατοικίας, ενοικιαζόμενη στέγη, που θα διαχειρίζονται μεγάλες εταιρείες.</p>
          <p>Κλείνω. Επί ΣΥΡΙΖΑ πλειστηριασμός πρώτης κατοικίας λαϊκής δεν έγινε από τράπεζες. Το τονίζω αυτό. Με το νομοσχέδιο με το οποίο έρχεστε τώρα, αν ψηφιστεί, θα υφαρπαχτούν η ιδιωτική περιουσία και η πρώτη κατοικία.</p>
          <p>Τελικά, κύριοι της Κυβέρνησης, η Αριστερά δεν πήρε τα σπίτια του κόσμου. Κινδυνεύετε, όμως, εσείς, η Δεξιά, να τα εκποιήσετε.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="xaralampos_athanasiou" eId="debate_2020-10-24_speech_380">
          <from>Χαράλαμπος Αθανασίου</from>
          <p>Ο Υπουργός Δικαιοσύνης κ. Κωνσταντίνος Τσιάρας έχει τον λόγο.</p>
        </speech>
        <speech by="konstantinos_tsiaras" eId="debate_2020-10-24_speech_381">
          <from>ΚΩΝΣΤΑΝΤΙΝΟΣ ΤΣΙΑΡΑΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, πρόταση μομφής κατά Υπουργού, κατά της Κυβέρνησης -έχει ακουστεί και από άλλους συναδέλφους- είναι όντως μια από τη δική της πλευρά σημαντική κοινοβουλευτική στιγμή. Και όντως, είναι ένα από τα όπλα που έχει κάθε φορά στη διάθεσή της η Αντιπολίτευση, με βάση τις δυνατότητες που της παρέχει το Σύνταγμα και ο Κανονισμός της Βουλής, προκειμένου να δημιουργήσει ένα ζήτημα συζήτησης και βεβαίως, από εκεί και πέρα, να αναδείξει θέματα ή ζητήματα τα οποία θα έπρεπε τουλάχιστον να μπορεί να τα υποστηρίξει και να μπορεί να τα αναδείξει.</p>
          <p>Πού βρισκόμαστε, όμως, αλήθεια, σε σχέση με τη σημερινή συζήτηση;</p>
          <p>Κύριοι συνάδελφοι της Αντιπολίτευσης, μου κάνει πραγματικά εντύπωση το γεγονός ότι όλη την προηγούμενη περίοδο -μιας και η συζήτηση περί του Πτωχευτικού Κώδικα ξέρετε ότι είναι μια δική σας εκκρεμότητα-συζήτηση με τους θεσμούς- δεν αρθρώσατε καμμία απολύτως αντίθετη άποψη και δεν εκφράσατε καμμία απολύτως γνώμη, ενώ γνωρίζατε ότι υπήρχε μια γενικότερη διαβούλευση, υπήρχε μια συζήτηση η οποία σε έναν πολύ μεγάλο βαθμό έδειχνε να καταλήγει κάπου και η οποία, από την άλλη πλευρά, αντιλαμβάνεστε ότι μέσα από την πραγματική ανάγκη εκσυγχρονισμού του Πτωχευτικού Κώδικα, αλλά βεβαίως και μέσα από συμβατικές υποχρεώσεις, που και εσείς οι ίδιοι είχατε αναλάβει, έπρεπε να προχωρήσει με έναν πολύ συγκεκριμένο ρυθμό.</p>
          <p>Η προσπάθειά σας, τελικά, σε έναν χρόνο που σχολιάστηκε από αρκετούς, που τα προβλήματα της χώρας είναι όντως πολλά και είναι έντονα, αναδεικνύεται ως πραγματική ανάγκη να δηλώσετε το πολιτικό «παρών». Φαίνεται ότι δεν υπάρχει ακροατήριο για την Αντιπολίτευση. Φαίνεται ότι υπάρχουν εσωκομματικά ζητήματα τα οποία κάθε μέρα παίρνουν όλο και μεγαλύτερη διάσταση.</p>
          <p>Προφανώς έπρεπε να υπάρχει και η στιγμή μέσα από την οποία μέσω της δυνατότητας άσκησης μιας κοινοβουλευτικής -θα έλεγα- δυνατότητας που έχετε, ενός κοινοβουλευτικού όπλου να δημιουργήσετε ένα γεγονός. Το κατανοώ, πραγματικά το κατανοώ.</p>
          <p>Ωστόσο, αν θέλετε να δούμε τα πράγματα στη σωστή τους διάσταση, θα σας πω ότι η προσπάθεια που κάνετε για να σταματήσει ή να καθυστερήσει ο κυβερνητικός προγραμματισμός, να ανακοπεί το μεταρρυθμιστικό πρόγραμμα της Κυβέρνησης και να σταματήσουν οι γενικότερες προσπάθειες για τακτοποίηση όλων των εκκρεμών ζητημάτων προφανώς δεν θα έχει αποτέλεσμα. Κι αυτό φαντάζομαι να το καταλαβαίνετε. Διότι η νέα, η δεύτερη ευκαιρία που δικαιούνται οι πολίτες, θα είναι νόμος του κράτους σε μια-δυο μέρες από σήμερα και θα συνεχίσουμε όλοι με τις οδηγίες του Πρωθυπουργού την εφαρμογή όλων των μεταρρυθμιστικών παρεμβάσεων σε όλους τους τομείς της κυβερνητικής δράσης.</p>
          <p>Σε ό,τι αφορά το Υπουργείο Δικαιοσύνης, νομίζω ότι λίγο ή πολύ είναι ορατή η μεγάλη προσπάθεια που γίνεται σε όλους τους τομείς όχι μόνο να μεταρρυθμίσουμε ή να φέρουμε καινοτόμες δράσεις μέσα στον χώρο της δικαιοσύνης, αλλά κυρίως να δημιουργήσουμε την ηρεμία, τη σοβαρότητα και τη θεσμική προσέγγιση σε όλα τα ζητήματα τα οποία αφορούν στη δικαιοσύνη. Και το λέω αυτό γιατί -είδατε τις προηγούμενες νομοθετικές πρωτοβουλίες- σοβαρές εκκρεμότητες που είχε η χώρα και που την εξέθεταν στην ευρωπαϊκή κοινότητα αλλά και σε βασικούς θεσμικούς οργανισμούς της Ευρωπαϊκής Ένωσης, αντιμετωπίστηκαν με τον καλύτερο δυνατό τρόπο. Ο κανονισμός προστασίας των προσωπικών δεδομένων μια εκκρεμότητα της προηγούμενης κυβέρνησης, έγινε πράξη. Υπάρχει ήδη και μάλιστα με ένα νομοσχέδιο των πρώτων ημερών, προκειμένου να μην υπάρχει εκκρεμότητα και να μην εκτίθεται η χώρα.</p>
          <p>Το γεγονός ότι αντιμετωπίσαμε την παθητική δωροδοκία, που φροντίσατε με τον προηγούμενο ποινικό κώδικα να την κάνετε πλημμέλημα, αντιλαμβάνεστε ότι μας έβαλε σε μια τροχιά τουλάχιστον να σταματήσει να εκτίθεται η χώρα διεθνώς, πανευρωπαϊκά, παγκοσμίως για ένα ζήτημα το οποίο ήταν απαντημένο σχεδόν σε όλο το σύγχρονο ευρωπαϊκό κόσμο. Αλλά και από την άλλη πλευρά η προσπάθειά του να εισαγάγουμε νέες διαδικασίες οι οποίες έχουν σχέση με μια εντελώς διαφορετική νομική κουλτούρα, να προτεραιοποιήσουμε δηλαδή τις εναλλακτικές μεθόδους επίλυσης διαφορών μεταβάλλοντας μια παρωχημένη νομική κουλτούρα περασμένων δεκαετιών με τη διαμεσολάβηση φυσικά, έγινε πραγματικότητα στην ελληνική κοινωνία.</p>
          <p>Αντιλαμβάνεστε ότι έχουν γίνει πολλά βήματα, όπως η αναμόρφωση και η μεταρρύθμιση σε ζητήματα που αφορούν στην επιμόρφωση των νέων δικαστικών λειτουργών, στην εθνική σχολή δικαστών. Έχουμε αντιμετωπίσει ζητήματα που αφορούν τη δικονομία του Ελεγκτικού Συνεδρίου, δίνοντας με αυτόν τον τρόπο μέσα από μια μεταρρυθμιστική διάσταση μια κατεύθυνση επιτάχυνσης της δικαιοσύνης. Και, βεβαίως, στον παρόντα χρόνο -φαντάζομαι το ξέρετε όλοι σας- υλοποιούμε το μεγαλύτερο μεταρρυθμιστικό πρόγραμμα που υπάρχει στον χώρο της δικαιοσύνης, προκειμένου να μεταβούμε στην εποχή της ψηφιακής δικαιοσύνης.</p>
          <p>Είναι ανάγκες είναι -αν θέλετε- προτεραιότητες οι οποίες υπήρχαν εδώ και πολλά χρόνια και επί των ημερών αυτής της κυβέρνησης γίνονται πράξη.</p>
          <p>Και όλα αυτά βεβαίως -γιατί πρέπει να απαντήσω για ζητήματα που αφορούν στο χώρο της δικαιοσύνης- συνοδεύονται από έναν συγκεκριμένο και συγκροτημένο σχεδιασμό της επόμενης μέρας. Ξέρετε ότι ήδη υπάρχει στη Βουλή νομοσχέδιο που αντιμετωπίζει τις εκκρεμείς υποθέσεις του νόμου Κατσέλη. Θα ξεκινήσουμε αυτή την εβδομάδα τη συζήτηση στην αρμόδια κοινοβουλευτική επιτροπή.</p>
          <p>Προγραμματίζεται αναμόρφωση του οικογενειακού δικαίου στις σχέσεις γονέων-παιδιού. Προγραμματίζουμε να εισάγουμε και να ολοκληρώσουμε νομοθέτηση για τον κώδικα των δικαστικών υπαλλήλων, αλλά και βεβαίως υπάρχει ενεργή επιτροπή για την αναμόρφωση του κώδικα πολιτικής δικονομίας και για κοινωνικά ζητήματα, τα οποία έχουν ένα έντονο αποτύπωμα και τα οποία θα απαντήσουν σε πολλά -αν θέλετε- ευαίσθητα ζητήματα. Θα αναμορφωθεί το πλαίσιο των εταιρειών προστασίας ανηλίκων και του σπιτιού του παιδιού. Θα αναμορφωθεί το πλαίσιο των ιατροδικαστικών υπηρεσιών. Είμαστε ουσιαστικά στη μέση μιας πολύ μεγάλης, επαναλαμβάνω, προσπάθειας που θα οδηγήσει όλο τον χώρο της δικαιοσύνης σε μια επόμενη πολύ καλύτερη μέρα.</p>
          <p>Όμως για να δούμε πού βρισκόμαστε. Γιατί -ξέρετε- η άρνηση την οποία δείχνετε στην πραγματικότητα καταθέτοντας πρόταση μομφής στο πρόσωπο του Υπουργού Οικονομικών δημιουργεί πάρα πολλά ερωτήματα. Και δημιουργεί πάρα πολλά ερωτήματα σε σχέση με το τι προσπαθεί να πετύχει σήμερα η παράταξη της Αξιωματικής Αντιπολίτευσης, η παράταξη του ΣΥΡΙΖΑ, όταν θέλουμε να θυμηθούμε ποια είναι η πραγματικότητα. Η Κοινοβουλευτική Ομάδα, κυρίες και κύριοι συνάδελφοι, του ΣΥΡΙΖΑ, εσείς δηλαδή που κόπτεστε δήθεν για την προστασία των πολιτών, δεν είστε εσείς που αρνηθήκαμε να ψηφίσετε την ρύθμιση για τους πληγέντες αγρότες της Καρδίτσας μόλις πριν δυο-τρεις μέρες; Οι δικοί σας Ευρωβουλευτές δεν είναι αυτοί οι οποίοι αρνήθηκαν να ψηφίσουν για τη νέα Κοινή Αγροτική Πολιτική για τα 19 δισεκατομμύρια που πρόκειται να πάρει η χώρα;</p>
          <p>Το λέμε αυτό διότι δεν νομίζω να μη θυμάται κανείς εκ των νεότερων συναδέλφων ότι η δική σας κυβέρνηση ήταν αυτή που καθιέρωσε και δέσμευσε τους πολίτες με τους ηλεκτρονικούς πλειστηριασμούς. Αλήθεια ποιος δεσμεύτηκε για την κατάργηση προστασίας της πρώτης κατοικίας; Τα θυμάστε αυτά κύριοι συνάδελφοι; Και είναι αυτή η Κυβέρνηση του Κυριάκου Μητσοτάκη και της Νέας Δημοκρατίας που κατάφερε στην πραγματικότητα και πέτυχε δύο φορές παράταση της προστασίας της πρώτης κατοικίας. Είναι αυτή η Κυβέρνηση του Κυριάκου Μητσοτάκη που ανέστειλε τους πλειστηριασμούς κατά την περίοδο της πανδημίας, προστατεύοντας όλους τους πολίτες. Και είναι αυτή η Κυβέρνηση του Κυριάκου Μητσοτάκη που ανέστειλε τους πλειστηριασμούς για τους πληγέντες του «Ιανού». Είναι αυτή η Κυβέρνηση του Κυριάκου Μητσοτάκη και αυτός ο Υπουργός ο Χρήστος Σταϊκούρας, που διαπραγματεύτηκε και πέτυχε το πρόγραμμα «ΓΕΦΥΡΑ» για την προστασία της πρώτης κατοικίας.</p>
          <p>Κυρίες και κύριοι συνάδελφοι του ΣΥΡΙΖΑ θα μπορούσαμε να μιλάμε για ώρες και να λέμε πολλά. Η αλήθεια όμως είναι ότι με τον τρόπο που λειτουργείτε αφ’ ενός μεν αδικείτε τον εαυτό σας και αφ’ ετέρου επιστρέφετε σε μια εποχή που η ρητορική που πρεσβεύατε δυστυχώς ανταποκρινόταν σε ένα πολύ μικρό κομμάτι της κοινωνίας.</p>
          <p>Ξέρετε όμως, το να μην έχετε εσείς το όραμα είναι κατανοητό. Το να επιστρέφετε όμως στην εποχή των ψευδαισθήσεων ξανά -είχατε ξαναβρεθεί σε αυτή τη φάση και σε προηγούμενο χρόνο- νομίζω ότι είναι κάτι που αδικεί και την ελληνική κοινωνία αλλά και τους ανθρώπους που για κάποιον λόγο σας εμπιστεύτηκαν με τη δική τους ψήφο.</p>
          <p>Την απάντηση θα την πάρετε αύριο από την κυβερνητική πλειοψηφία, η οποία θα επιβεβαιώσει την εμπιστοσύνη της και στον Υπουργό Οικονομικών αλλά βεβαίως και στην Κυβέρνηση του Κυριάκου Μητσοτάκη.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_382">
          <from>Χαράλαμπος Αθανασίου</from>
          <p>Κι εγώ ευχαριστώ, κύριε Υπουργέ.</p>
        </speech>
        <speech by="nikolaos_karathanasopoulos" eId="debate_2020-10-24_speech_383">
          <from>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from>
          <p>Κύριε Πρόεδρε, τον λόγο για ένα λεπτό.</p>
        </speech>
        <speech by="xaralampos_athanasiou" eId="debate_2020-10-24_speech_384">
          <from>Χαράλαμπος Αθανασίου</from>
          <p>Ορίστε, κύριε Καραθανασόπουλε, έχετε τον λόγο.</p>
        </speech>
        <speech by="nikolaos_karathanasopoulos" eId="debate_2020-10-24_speech_385">
          <from>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from>
          <p>Κύριε Υπουργέ, με συγχωρείτε. Αναφερθήκατε στην τοποθέτησή σας ότι η Κυβέρνηση του κ. Μητσοτάκη είναι αυτή η οποία ανέστειλε τους πλειστηριασμούς πρώτης κατοικίας. Μόλις προχθές την Πέμπτη, τη μέρα που συζητιόταν ο νέος Πτωχευτικός Κώδικας, το Εργατικό Κέντρο Πειραιά είχε καλέσει συγκέντρωση έξω από ένα συμβολαιογραφείο, γιατί έβγαινε σε πλειστηριασμό η πρώτη κατοικία.</p>
        </speech>
        <speech by="xaralampos_athanasiou" eId="debate_2020-10-24_speech_386">
          <from>Χαράλαμπος Αθανασίου</from>
          <p>Τον λόγο έχει ο κύριος Υπουργός.</p>
        </speech>
        <speech by="konstantinos_tsiaras" eId="debate_2020-10-24_speech_387">
          <from>ΚΩΝΣΤΑΝΤΙΝΟΣ ΤΣΙΑΡΑΣ</from>
          <p>Κύριε συνάδελφε νομίζω ότι οι προσπάθειες οι οποίες έχουν γίνει από την Κυβέρνηση έχουν καταγραφεί στη συνείδηση των Ελλήνων πολιτών. Μην ξεχνάτε ότι η προηγούμενη κυβέρνηση είχε δεσμευτεί για συγκεκριμένο χρόνο λήξης προστασίας της πρώτης κατοικίας. Μην ξεχνάτε ότι δύο φορές αυτή η Κυβέρνηση κατάφερε να πάρει παράταση. Μην ξεχνάτε ότι κατά την περίοδο της πανδημίας ανεστάλησαν και με δική μας νομοθεσία του Υπουργείου Δικαιοσύνης όλες οι δικονομικές διαδικασίες οι οποίες αφορούσαν σε πλειστηριασμούς.</p>
          <p>Αυτά όμως ξέρετε ότι προέρχονται από έναν προηγούμενο χρόνο και δεν είναι ευθύνη ή αν θέλετε επιλογή της σημερινής Κυβέρνησης. Αυτά νομίζω ότι πρέπει να τα ρωτήσετε με έναν πολύ εύλογο τρόπο και έναν πολύ συγκεκριμένο τρόπο στους συναδέλφους οι οποίοι κάθονται στα διπλανά σας έδρα.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_388">
          <from>Χαράλαμπος Αθανασίου</from>
          <p>Συνεχίζουμε με τον κ. Μπογδάνο από τη Νέα Δημοκρατία.</p>
        </speech>
        <speech by="konstantinos_mpogdanos" eId="debate_2020-10-24_speech_389">
          <from>ΚΩΝΣΤΑΝΤΙΝΟΣ ΜΠΟΓΔΑΝΟΣ</from>
          <p>Γιατί είμαστε εδώ σήμερα; Γιατί συζητάμε; Συζητάμε, διότι ο Αρχηγός του ΣΥΡΙΖΑ ανέβηκε προχθές στο Βήμα, έκανε πρόταση δυσπιστίας στον Υπουργό Οικονομικών Χρήστο Σταϊκούρα και μαζί έκανε ό,τι κάνει καλύτερα από οποιονδήποτε άλλο -πρέπει όλοι να το παραδεχθούμε- σαμποτάζ, δηλαδή δολιοφθορά. Τρόπον τινά κάνετε μια τριήμερη κατάληψη. Γι’ αυτό είμαστε και συζητάμε εδώ τώρα. Και μάλιστα κάνετε μια κατάληψη για την πρώτη κατοικία, -πολύ ενδιαφέρον!- για τα σπίτια. Να μιλήσουμε, λοιπόν, για τα σπίτια.</p>
          <p>Ελάτε μέχρι την Α΄ Αθήνας, την οποία ισοπεδώσατε πολιτισμικά και οικονομικά. Νοιάζεστε αλήθεια για τα σπίτια; Νοιαστήκατε για τα χιλιάδες διαμερίσματα που έντρομες αναγκάστηκαν να εγκαταλείψουν και να εκποιήσουν οι οικογένειες που έχτισαν την ίδια την Αθήνα, επειδή για πέντε χρόνια κάνατε την πρωτεύουσα παγκόσμιο κόμβο ακροαριστερής βίας και λαθρομετανάστευσης;</p>
          <p>Νοιάζεστε για τα σπίτια όπου κάποτε κάθονταν την Κυριακή οι Αθηναίοι γύρω από το τραπέζι και όπου τώρα στοιβάζονται μέσα στη βρώμα και την αποφορά δεκάδες δυστυχείς από την κεντρική Ασία και την Αφρική; Νοιάζεστε για ημιυπόγεια που στέγασαν κάποτε φοιτητικά όνειρα και έγιναν κολαστήρια; Νοιάζεστε για τα ρετιρέ τα οποία τρυγήθηκαν μαζικά από επενδυτές από την Κίνα και τη Μέση Ανατολή;</p>
          <p>Νοιάζεστε για τις μονοκατοικίες του 1930 εκεί στο πέμπτο και το έκτο δημοτικό διαμερίσμα που ξεπουλήθηκαν κυριολεκτικά στις μη κυβερνητικές οργανώσεις τις οποίες, α, ναι, χρηματοδοτήσατε με 2,7 δισεκατομμύρια, για να συνεργάζονται με την εγχώρια ανομία, με τους Τούρκους δουλεμπόρους και με το βαθύ κράτος του Ερντογάν, τις ίδιες ΜΚΟ τις οποίες εμείς τώρα βάζουμε σε τάξη και όταν πρέπει τις παραπέμπουμε στη δικαιοσύνη.</p>
          <p>Θέλετε να σωπάσουμε; Δυστυχώς δεν θα το κάνουμε. Γιατί; Διότι εσείς μας καλέσατε στο Βήμα για να κάνουμε τι; Να μιλήσουμε για σπίτια.</p>
          <p>Ο κύριος εκπρόσωπος του ΚΚΕ αναφέρθηκε στον Βάρναλη, δεν το είπε, αλλά τον έπιασα τον στίχο. Θα αναφερθώ στον Σεφέρη. «Τα σπίτια που είχα μου τα πήραν», λέει ο Γιώργος Σεφέρης. Τα πήραν εκείνοι που ανάγκασαν τη χώρα να περάσει δέκα χρόνια στα μνημόνια. Τα πήραν οι φανατισμένοι συνδικαλιστές σας, που έβαλαν τα προνόμιά τους πάνω από την επιβίωση των υπολοίπων μας. Τα πήραν οι καταληψίες που εκθρέψατε και οι οποίοι σε κάθε ερώτημα έχουν την ίδια απάντηση, βία και σπάσιμο. Και τα πήραν βεβαίως οι αριστεροί του χαβιαριού οι οποίοι για να χτυπήσουν, δήθεν τον καπιταλισμό στοχοποίησαν τη θρησκεία, το έθνος και την οικογένεια ως δήθεν έκφραση πατριαρχίας και έκαναν τη χώρα μου, όπως λέει κάπου αλλού ο Σεφέρης, «τροφή για τις γκαμούζες».</p>
          <p>Όμως, ο Σεφέρης λέει και το εξής κάπου αλλού: «Ξέρεις», λέει, «τα σπίτια πεισματώνουν εύκολα σαν τα γυμνώσεις». Και εμείς πεισμώσαμε και -δόξα τω Θεώ- είμαστε εδώ και διορθώνουμε, επισκευάζουμε, γιατρεύουμε το κακό το οποίο κάνατε.</p>
          <p>Αλλά ειλικρινά μου φαίνεται απίστευτο. Είστε η ριζοσπαστική αριστερά, προσοχή όχι η ανανεωτική. Αυτά τα έχει ξεκαθαρίσει ο Λεωνίδας Κύρκος. Και σίγουρα δεν είστε το τίμιο ΚΚΕ. Εσείς έχετε εγκαταλείψει την ιδέα τού να πάρετε στα χέρια σας το πεδίο της οικονομίας. Δεν θέλετε πια να πάρετε τα μέσα παραγωγής.</p>
          <p>Εσείς θέλετε να ρίξετε τον καπιταλισμό κάνοντας τι; Ροκανίζοντας τα θεμέλια του έθνους-κράτους. Και για να το κάνετε αυτό διαλύσατε και διαλύετε, αυτή είναι η πολιτική σας, αυτή είναι η επιθυμία σας, το έχει πει ο κ. Τσακαλώτος, στοχευμένα τη μεσαία τάξη -δηλαδή τι;- το οικογενειακό κύτταρο.</p>
          <p>Στοχοποιείτε, λοιπόν, τους κακούς νοικουραίους σε συνεργασία δυστυχώς με άτυπα τάγματα εφόδου του κόκκινου φασισμού τα οποία σταθερά έχετε υποθάλψει, παίρνοντας τα σπίτια από τους κατοίκους σε ολόκληρα κομμάτια της Αθήνας. Είμαι Βουλευτής Α΄ Αθήνας, το γνωρίζω. Κάτοικοι πουλούν funds αγοράζουν, Ευρωβουλευτές αγοράζουν και τα έχετε ρημάξει. Και έρχεστε σήμερα να μιλήσετε για σπίτια. Πραγματικά είστε απίθανοι, όμως, ε;</p>
          <p>Και όχι μόνο αυτό, αλλά έρχεστε να το κάνετε τώρα που η Τουρκία δοκιμάζει τις αντοχές των Ενόπλων μας Δυνάμεων, τώρα που δίνουμε τη μάχη με τον COVID -εννιακόσια τριάντα πέντε κρούσματα σήμερα- στην πιο κρίσιμη καμπή της.</p>
          <p>Δεν σας φτάνει που από αρνητές στράτευσης γίνατε ξαφνικά εν μια νυκτί τουρκοφάγοι, δεν σας φτάνει που κλείνετε το μάτι σε καταλήψεις και καλά εναντίον της μάσκας, αλλά και σε κάθε είδους συνάθροιση-επαναστατική γυμναστική ασχέτως υγειονομικών μέτρων. Έρχεστε τώρα με μία πρόταση δυσπιστίας να επιχειρήσετε και τι; Κοινοβουλευτικό σαμποτάζ. Και επιλέγετε να στοχεύσετε ποιον; Τον Υπουργό Οικονομικών, τον Χρήστο Σταϊκούρα.</p>
          <p>Συνάδελφοι, εφαρμόζοντας κυβερνητικές πολιτικές ο Χρήστος Σταϊκούρας κατάφερε μέσα σε ελάχιστους μήνες μετά τις εκλογές να σταθεροποιήσει την οικονομία, να φέρει νέες επενδύσεις, να μειώσει σε επίπεδα ρεκόρ τα επιτόκια δανεισμού της χώρας και όλους σχεδόν τους φορολογικούς συντελεστές. Και μέσα στην πανδημία η Κυβέρνηση με αυτόν τον Υπουργό Οικονομικών διασφάλισε κονδύλια, ενισχύει επαγγέλματα, κοινωνικές ομάδες και ετοιμάζει την ανάκαμψη χωρίς να αφήνει κανέναν ξεκρέμαστο.</p>
          <p>Εσείς ούτε τα μέτρα για τον «Ιανό» δεν υπερψηφίσατε. Ούτε η σπέκουλα βέβαια με τον καινούργιο Πτωχευτικό Κώδικα πείθει κανέναν. Οι Έλληνες δεν ξεχνάνε ποιοι ήταν αυτοί οι οποίοι κατήργησαν οριζόντια την προστασία της πρώτης κατοικίας το 2019, δεν ξεχνάνε ποιοι επαίρονταν για το πόσες πολλές περιπτώσεις ηλεκτρονικών πλειστηριασμών έγιναν, ούτε ξεχνούν τα αποτελέσματα, βεβαίως, της περήφανης διαπραγμάτευσης του 2015.</p>
          <p>Κλείνω, κύριε Πρόεδρε.</p>
          <p>Δεν ξεχνούν ποιοι ξεδιάντροπα πήγαν να αγοράσουν ψήφους με προεκλογικά επιδόματα φτώχειας. Είναι οι ίδιοι οι οποίοι τώρα παραπαίουν.</p>
          <p>Και όλο αυτό, καταληκτικά, δεν είναι πρόταση δυσπιστίας, κύριε Υπουργέ. Μην έχετε την ψευδαίσθηση ότι είναι πρόταση δυσπιστίας προς το πρόσωπό σας, κύριε Σταϊκούρα, κύριε Υπουργέ, που προσχηματικά σας επιτίθενται. Είναι απλά η ζαριά ενός καταληψία που έχει χάσει τον έλεγχο της γενικής συνέλευσης.</p>
          <p>Εν πάση περιπτώσει, τουλάχιστον προκάλεσε την αποστομωτική κοινοβουλευτική πανστρατιά -και είμαι περήφανος γι’ αυτό- της Νέας Δημοκρατίας. Διότι τρεις ημέρες τώρα οι πολίτες και βλέπουν και κρίνουν ότι η Νέα Δημοκρατία του Κυριάκου Μητσοτάκη είναι η μόνη δύναμη εθνικής ενότητας και σωτηρίας. Με αυτή την Κυβέρνηση, λοιπόν, με αυτόν τον καπετάνιο στο τιμόνι η Ελλάδα αντιστέκεται, η Ελλάδα πολεμάει, η Ελλάδα επιμένει, η Ελλάδα κερδίζει και πάνω στην εθνική της προσπάθεια έρχεστε και κάνετε δολιοφθορά. Φοβάμαι ότι είναι στο πολιτικό και το ιδεολογικό σας DNA, αλλά είναι και στο δικό μας να μη σας επιτρέπουμε να το κάνετε.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_390">
          <from>Χαράλαμπος Αθανασίου</from>
          <p>Τον λόγο έχει ο κ. Απόστολος Πάνας από το Κίνημα Αλλαγής.</p>
        </speech>
        <speech by="apostolos_panas" eId="debate_2020-10-24_speech_391">
          <from>ΑΠΟΣΤΟΛΟΣ ΠΑΝΑΣ</from>
          <p>Κύριε Πρόεδρε, κύριοι Υπουργοί, κυρίες και κύριοι συνάδελφοι, η χώρα βρίσκεται σήμερα αντιμέτωπη με μία τριπλή κατάσταση καθώς πέρα από την υγειονομική κρίση, που οξύνεται διαρκώς ιδίως τις τελευταίες ημέρες, υπάρχει τεράστιο πρόβλημα στην οικονομία, αλλά και αφόρητες πιέσεις σε επίπεδο εξωτερικής πολιτικής με τη γείτονα χώρα.</p>
          <p>Η εξέλιξη του κορωνοϊού προκαλεί ανασφάλεια στους πολίτες ενώ από την άλλη η Κυβέρνηση επιδίδεται σε μία διαρκή επικοινωνιακή διαχείριση του ζητήματος κάνοντας ουσιαστικά διαχείριση δωρεών αντί της πραγματικής και ουσιώδους ενίσχυσης του συστήματος υγείας. Οκτώ μήνες μετά την έναρξη της πανδημίας στην Ελλάδα το τεστ για τον κορωνοϊό παραμένει ιδιαίτερα ακριβό, οι ΜΕΘ δεν ολοκληρώθηκαν ενώ περιμένουμε ακόμα τις προσλήψεις για προσωπικό στην υγεία.</p>
          <p>Λόγω του προβληματικού παραγωγικού μοντέλου που ακολούθησε η χώρα οι συνέπειες της υγειονομικής κρίσης είναι δυσβάσταχτες και για το σύνολο σχεδόν των κλάδων της οικονομίας. Σύμφωνα με την Τράπεζα της Ελλάδος δραματική μείωση των εσόδων από τον εισερχόμενο τουρισμό διαπιστώθηκε κατά τη διάρκεια του επτάμηνου Ιανουάριος-Ιούλιος του 2020 με την πτώση αυτή να ξεπερνά το 85% συμπαρασύροντας ολόκληρο το ισοζύγιο τρεχουσών συναλλαγών. Αποτέλεσμα ήταν χιλιάδες άνθρωποι να εργαστούν μικρότερα χρονικά διαστήματα, αλλά και πολλοί να μην καταφέρουν να εργαστούν καθόλου ευρισκόμενοι πιο κοντά στο όριο της φτώχειας.</p>
          <p>Η Κυβέρνηση διαχειρίστηκε το θέμα με αρκετές παραλείψεις ενώ οι ενισχύσεις που διοχετεύθηκαν προς πληττόμενες επιχειρήσεις και εργαζόμενους καθυστέρησαν πολύ περισσότερο από τις εξαγγελίες. Μάλιστα την ίδια περίοδο στις άλλες ευρωπαϊκές χώρες παρέχονται διευκολύνσεις και δάνεια προς τις επιχειρήσεις με ιδιαίτερα ευνοϊκούς όρους για να μπορέσουν να επιβιώσουν και να συνεχίσουν τη λειτουργία τους.</p>
          <p>Τη στιγμή, λοιπόν, αυτή, που η οικονομία βρίσκεται αντιμέτωπη με πρωτόγνωρη ύφεση, η Κυβέρνηση έφερε προς συζήτηση ένα νέο πτωχευτικό πλαίσιο το οποίο εστιάζει στην εκποίηση περιουσιακών στοιχείων τόσο για τις επιχειρήσεις όσο και για τα φυσικά πρόσωπα, χωρίς μάλιστα να έχει γίνει ουσιαστικός διάλογος. Με τον ν.3869/2010 που είχε ψηφίσει η κυβέρνηση του Γιώργου Παπανδρέου τέθηκε για πρώτη φορά την Ελλάδα ο θεσμός της ατομικής πτώχευσης.</p>
          <p>Έτσι δόθηκε η δυνατότητα στους υπερχρεωμένους καταναλωτές να διαρρυθμίζουν τα χρέη τους σε συνάρτηση των πραγματικών δυνατοτήτων που διέθεταν, ενώ παράλληλα θεσπίστηκε και το εξής σημαντικό, η προστασία της πρώτης κατοικίας. Μάλιστα υπήρξε και απόρριψη της πρότασης του Κινήματος Αλλαγής για σύσταση διακομματικής επιτροπής που να αφορά την περαιτέρω προστασία της πρώτης κατοικίας και τον περαιτέρω εκσυγχρονισμό του πτωχευτικού δικαίου των φυσικών προσώπων.</p>
          <p>Τα νοικοκυριά, λοιπόν, σήμερα είναι πληττόμενα και από την κρίση του κορωνοϊού που έχει σαν αποτέλεσμα να περιορίζονται δραστικά τα εισοδήματά τους. Έχουν ανάγκη εξεύρεσης βιώσιμων λύσεων για τη διευθέτηση των οφειλών τους, έτσι ώστε να συνεχίζουν απρόσκοπτα τις δραστηριότητές τους.</p>
          <p>Θα πρέπει εδώ να σημειωθεί ότι το Κίνημα Αλλαγής ήδη από το 2019 στον ν.4605/2019 είχε επισημάνει ότι οι διατάξεις που αφορούσαν την προστασία της πρώτης κατοικίας δεν μπορούσαν να αναπληρώσουν το έλλειμμα που προέκυπτε από την κατάργηση του άρθρου 9 του ν.3869/2010.</p>
          <p>Σε όλα αυτά να προστεθεί και το διαχρονικό πρόβλημα που έχουμε να αντιμετωπίσουμε με την Τουρκία τον τελευταίο καιρό, όπου έχει οξυνθεί, με αποτέλεσμα, κυρίες και κύριοι, τα τουρκικά σκάφη να περιφέρονται αυτή τη στιγμή στο Αιγαίο. Η ελληνική Κυβέρνηση επιδεικνύει μια ατολμία στη διαχείριση του ζητήματος, ενώ και η Ευρωπαϊκή Ένωση, παρά τις συζητήσεις, μέχρι τώρα δεν έχει κάνει κάτι ουσιαστικό ως προς την εξομάλυνση της κατάστασης. Σαν να μην έφτανε αυτό, μπροστά μας εδώ και μια πενταετία έχουμε το μεταναστευτικό πρόβλημα το οποίο έχει οξυνθεί.</p>
          <p>Σε όλα αυτά, κάνοντας μια συνολική κριτική, θα πρέπει να μιλήσουμε και για τον αγροτικό τομέα, που είναι τομέας ευθύνης μας, όπου, παρά τις διαρκείς εξαγγελίες της Κυβέρνησης, έχουν γίνει ελάχιστα πράγματα που αφορούν την ουσιώδη στήριξη των αγροτών και των κτηνοτρόφων, με αποτέλεσμα σήμερα να βρίσκονται αντιμέτωποι με δυσκολίες που θέτουν υπό αμφισβήτηση ακόμα και τις προσπάθειες τις οποίες έχουν κάνει όλο αυτό το χρονικό διάστημα.</p>
          <p>Χαρακτηριστικά θα σας αναφέρω ένα πρόβλημα που αφορά περιοχές, όπως η Χαλκιδική αλλά και πάρα πολλές περιοχές σε όλη την Ελλάδα, όπου εκεί η ελιά δέχθηκε τεράστιο πλήγμα και περιμένουμε να δούμε πόσο θα είναι αυτή η στήριξη, η οποία θα υπάρξει στην επιτραπέζια ελιά, σύμφωνα με τον Υπουργό.</p>
          <p>Καταλήγοντας, θέλω να πω ότι η χώρα χρειάζεται αμεσότερες ενέργειες σε όλα τα ανοιχτά μέτωπα, ενώ πέρα από τη διαχείριση της κατάστασης θα πρέπει να υπάρξει παραγωγική αναδιάταξη και βέλτιστη αξιοποίηση των διαθέσιμων πόρων από το Ταμείο Ανάκαμψης. Δεν υπάρχουν πλέον περιθώρια πάλι για μικροπολιτικές σκοπιμότητες ούτε για λάθη. Οι πολίτες δεν διαθέτουν άλλες αντοχές, έπειτα από δέκα και πλέον χρόνια σε συνθήκες αβεβαιότητας, ανασφάλειας για τα εισοδήματά τους, να περιορίζονται διαρκώς. Χρειάζεται να υπάρξουν στοχευμένες επεμβάσεις.</p>
          <p>Η χώρα οφείλει να προσαρμοστεί στα νέα δεδομένα που επικρατούν και να δημιουργήσει νέο πλούτο προς όφελος των πολιτών της, περιορίζοντας τις ανισότητες και αντιμετωπίζοντας τα χρόνια δομικά προβλήματα.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα του Κινήματος Αλλαγής)</scene>
        <speech by="xaralampos_athanasiou" eId="debate_2020-10-24_speech_392">
          <from>Χαράλαμπος Αθανασίου</from>
          <p>Όπως πάντα ήσασταν μέσα στον χρόνο.</p>
          <p>Τον λόγο έχει τώρα ο Υπουργός Τουρισμού κ. Θεοχάρης. Στη συνέχεια μετά τον κ. Θεοχάρη θα μιλήσει ο κ. Οικονόμου από τη Νέα Δημοκρατία και ο κ. Φλαμπουράρης από τον ΣΥΡΙΖΑ.</p>
          <p>Κύριε Υπουργέ, έχετε τον λόγο.</p>
        </speech>
        <speech by="theoxaris_theoxaris" eId="debate_2020-10-24_speech_393">
          <from>ΘΕΟΧΑΡΗΣ ΘΕΟΧΑΡΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, στην πολιτική έχει σημασία φυσικά να διαβάζεις πίσω από τις γραμμές και πίσω από τις πράξεις. Είναι φανερό σήμερα πως δεν συζητάμε καμμία πρόταση μομφής για τον κ. Σταϊκούρα. Δεν ξέρω αν συζητάμε πρόταση μομφής για να πλήξει ο κ. Τσίπρας τον κ. Τσακαλώτο, όπως ήδη έχει πει ο Άδωνις Γεωργιάδης. Είναι, όμως, σίγουρο πως συζητάμε πρόταση μομφής κατά της Κυβέρνησης συνολικά, πρόταση που δεν είχε το σθένος να κάνει ο κ. Τσίπρας και γι’ αυτό κρύβεται πίσω από τον Πτωχευτικό Κώδικα και πίσω από τον κ. Σταϊκούρα. Το ξέρω, γιατί και στον τομέα, του οποίου προΐσταται το Υπουργείο μου, η κριτική είναι άστοχη, θολή, μονότονα μονολιθική. Εξάλλου την ακούμε και μέσα σε αυτή τη συζήτηση.</p>
          <p>Θα σας καταθέσω ένα απαύγασμα των δηλώσεων του κ. Τσίπρα, της κ. Νοτοπούλου όλους αυτούς τους μήνες. Συνοψίζω: «Δεν στηρίζετε εργαζόμενους και επιχειρήσεις. Δεν έχετε σχέδιο, δεν θα ανοίξετε τον τουρισμό. Ανοίξατε με αποφάσεις αιφνιδιαστικές και μπρος-πίσω. Ρισκάρατε την υγεία μας με το να ανοίξετε. Δεν φέρετε αρκετά έσοδα, μόνο 3 δισεκατομμύρια εισπράξατε». Είναι καιρός, λοιπόν, σήμερα να απαντηθούν εδώ, από το Βήμα της Βουλής.</p>
          <p>Δεν στηρίξαμε τον κλάδο; Μόνο ο ΣΥΡΙΖΑ δεν άκουσε το πρωτοφανές πρόγραμμα στήριξης που σχεδιάστηκε, κυρίως από τον Χρήστο Σταϊκούρα, χάρη στον οποίο άντεξε ο τουρισμός και η εστίαση, αλλά και όσοι κλάδοι έχουν πληγεί.</p>
          <p>Μόνο εσείς δεν ακούσατε για την επιστρεπτέα προκαταβολή, για το πρόγραμμα «ΣΥΝ-ΕΡΓΑΣΙΑ», τα δάνεια με την εγγύηση του δημοσίου, τη μείωση των ενοικίων 40% και τόσα άλλα μέτρα. Σας τα υπενθυμίζω, κυρίες και κύριοι της Αντιπολίτευσης, εδώ από τον πίνακα που έχει ο προϋπολογισμός με όλες τις παρεμβάσεις ύψους 21,5 δισεκατομμυρίων ευρώ φέτος και 2,6 δισεκατομμύρια για το 2021.</p>
          <p>Δεν ανοίξαμε με σχέδιο; Είμαστε η μόνη χώρα με τόσο εκτεταμένο σχέδιο. Συνεργαστήκαμε με τους υγειονομικούς, με τη βοήθεια του Υπουργείου Υγείας και φτιάξαμε πρωτόκολλα για κάθε δραστηριότητα. Μάλιστα τα πρωτόκολλα για την κρουαζιέρα φτιάχτηκαν εδώ από Έλληνες καθηγητές και ισχύουν και όλη την Ευρώπη και για όλο τον κόσμο. Φτιάξαμε πιστοποιήσεις και εκπαιδεύσεις σε συνεργασία με επιμελητήρια, περιφέρειες, επαγγελματικές ενώσεις. Εκπαιδεύτηκαν εκατοντάδες χιλιάδες εργαζόμενοι στον τουρισμό, στα νέα πρωτόκολλα.</p>
          <p>Συνεργαστήκαμε με τον ιδιωτικό τομέα που υποδειγματικά υλοποίησε τα πρωτόκολλα χωρίς εκπτώσεις. Συνεργαστήκαμε με το Υπουργείο Υγείας για να ενισχύσουμε κάθε νησί, κάθε προορισμό ανάλογα με τις ανάγκες, με τις κλίνες και όλες τις ανάγκες που υπήρχαν.</p>
          <p>Δημιουργήσαμε ένα δίκτυο ξενοδοχείων απομόνωσης, ώστε να κρατήσουμε τουρίστες, υπαλλήλους, πολίτες ασφαλείς. Αυτό έγινε σε όλη την Ελλάδα, ένας άθλος που επέτρεψε να ανοίξουμε τον τουρισμό και που οργανώθηκε σε χρόνο ρεκόρ.</p>
          <p>Συνεργαστήκαμε με την Πολιτική Προστασία και τον ΕΟΔΥ για την θωράκιση των συνόρων και των προορισμών. Η βοήθειά τους επέτρεψε να θωρακιστεί ο ελληνικός τουρισμός τόσο αποτελεσματικά.</p>
          <p>Συνεργαστήκαμε με την ομάδα του συστήματος «EVA», ένα σύστημα για το οποίο θα μιλήσω περισσότερο, ένα καινοτόμο σύστημα κατανομής των τεστ ελέγχου. Τέλος, συνεργαστήκαμε με όλα τα Υπουργεία, όπως το Ναυτιλίας ή των Μεταφορών, όπου και όταν χρειάστηκε για να αντιμετωπίσουμε κάποιο πρόβλημα.</p>
          <p>Ανοίξαμε με αιφνιδιασμούς, μπρος-πίσω ή χωρίς ασφάλεια; Ανοίξαμε, όπως σας είπα προηγουμένως, με το πρωτοπόρο σύστημα «EVA», σύστημα το οποίο μας επέτρεψε να κάνουμε τα εξής: Πρώτον, να βελτιώσουμε την αποτελεσματικότητα των ελέγχων μέχρι και τέσσερις φορές, πάντως δυόμισι φορές πάνω κατά μέσο όρο. Εδώ είναι ένα γράφημα που δείχνει πόσο πιο αποτελεσματικοί είναι οι δικοί μας έλεγχοι σε σχέση με τυχαίους ελέγχους, αν κάναμε, στα σύνορά μας. Δηλαδή, αν ελέγχουμε το 15% των τουριστών στα σύνορα, είναι σαν να ελέγχουμε περίπου το 40%.</p>
          <p>Μας επέτρεψε να παίρνουμε σήματα για την κατάσταση μιας χώρας μέχρι και δύο εβδομάδες πριν, ώστε να κλείνουμε τα σύνορά μας νωρίτερα απ’ ότι μας έλεγαν τα δημόσια δεδομένα της χώρας. Εδώ έχω ένα άλλο γράφημα, στο οποίο βλέπουμε πως μια χώρα ανέβαινε στα δικά μας δεδομένα δύο εβδομάδες πριν αρχίσει να το δείχνει με τα δημόσια δεδομένα και έτσι κλείναμε νωρίτερα και καμμιά φορά αιφνιδιαστικά. Και επειδή δεν μπορούσαν να καταλάβουν βάσει ποιων δεδομένων είχαμε και κάποιες δύσκολες συζητήσεις όλο αυτό το καλοκαίρι.</p>
          <p>Μας επέτρεψε να βλέπουμε πού έχουμε από τα σύνορά μας τα πιο ισχυρά hot spot, ώστε να δίνουμε σήμα καθημερινά στις κινητές μονάδες του ΕΟΔΥ να κάνουν εκεί τους ελέγχους τοπικά ώστε να κρατήσουμε τον τοπικό πληθυσμό πιο ασφαλή απ’ ότι συνήθως. Θα καταθέσω και αυτά τα στοιχεία στα Πρακτικά.</p>
          <p>Συγχρόνως, ήμασταν ενεργοί προωθητικά με τη διαφήμιση: «Greece From Home», «Destination Greece Health First», «Endless Greek Summer». Συνεργαστήκαμε με την κρουαζιέρα και ανοίξαμε από τις πρώτες χώρες. Επεκτείναμε τη σεζόν και συνεχίζουμε να παλεύουμε γι’ αυτόν τον στόχο. Συνεργαζόμαστε με τις κυβερνήσεις δίνοντας δεδομένα, για να κρατήσουμε τη χώρα ανοικτή και με λιγότερους περιορισμούς, όσο γίνεται περισσότερο. Παίρνουμε διεθνείς πρωτοβουλίες στο πλαίσιο του Παγκόσμιου Οργανισμού Τουρισμού.</p>
          <p>Ακόμη, ενισχύσαμε τον εσωτερικό τουρισμό με πρωτοφανή κονδύλια και πολλαπλά προγράμματα και με τα ταξιδιωτικά γραφεία για πρώτη φορά μέσα στα προγράμματα αυτά, έστω κι αν ο φόβος της πανδημίας δεν επέτρεψε όλα αυτά τα προγράμματα να αξιοποιηθούν στον μέγιστο βαθμό φέτος. Γι’ αυτό ανακοινώνω πως και νέα προγράμματα, για να ενισχύσουμε τους χειμερινούς προορισμούς θα δημιουργήσουμε, αλλά και θα επεκτείνουμε τα ήδη υπάρχοντα προγράμματα και του χρόνου. Και είμαστε ήδη σε συζητήσεις θετικά με το Υπουργείο Οικονομικών έχοντας την πρόθεση να υλοποιήσουμε προγράμματα voucher του ιδιωτικού τομέα και για του χρόνου.</p>
          <p>Το αποτέλεσμα ήταν συντριπτικά θετικό για την εικόνα της χώρας μας, η οποία βελτιώθηκε σημαντικότατα αυτή την περίοδο. Σταχυολογώ αποτελέσματα: Έγιναν πάνω από τέσσερις χιλιάδες έλεγχοι σε υπαλλήλους ξενοδοχείων και υπήρξαν μόνο δύο θετικά κρούσματα, δηλαδή 0,2 θετικότητα, όταν η εσωτερική θετικότητα της χώρας είναι υπερπολλαπλάσια, πάνω από δέκα φορές. Οι υγειονομικές αρχές, για να σας δώσω ένα παράδειγμα, της Μεγάλης Βρετανίας αποδέχτηκαν πως τα κρούσματα που είχαν από τη Ζάκυνθο δεν κόλλησαν από την κοινότητα, από τους Έλληνες, παρά μόνο από άλλους Βρετανούς μεταξύ τους, με τους οποίους συγχρωτίστηκαν και μάλιστα ότι δεν το πέρασαν και στην κοινότητα. Το αποτέλεσμα είναι ότι καθυστέρησαν για τέσσερις εβδομάδες να μας βάλουν στο πορτοκαλί και όταν το έκαναν για πρώτη φορά, επειδή είχαμε τόσο ουσιαστικά δεδομένα σε τοπικό επίπεδο, το έκαναν μόνο με γεωγραφικά κριτήρια και όχι για όλη τη χώρα. Για πρώτη φορά η Μεγάλη Βρετανία δεν απέκλεισε ολόκληρη χώρα στην περίπτωση της χώρας μας.</p>
          <p>Μεγάλοι κολοσσοί, όπως η «ΤUI», η «DER», η «JET2», η «FTI» επεκτείνουν το πρόγραμμά τους βαθιά στον Νοέμβριο για πρώτη φορά και ενδεχομένως και στο Δεκέμβριο ανάλογα με τις υγειονομικές εξελίξεις. Ένα διαχρονικό στοίχημα του ελληνικού τουρισμού κερδίζεται φέτος και θα παλέψουμε για να έχει και συνέχεια του χρόνου.</p>
          <p>Τα Κανάρια Νησιά. Μιλάμε με μεγάλο tour operator, o όποιος είχε διαφωνήσει στις αρχές της χρονιάς με το δικό μας σύστημα ελέγχου και τη στρατηγική μας, στρατηγική στην οποία επιμείναμε και τους πρότεινε ο tour operator να αντιγράψουν την Ελλάδα ως την καλύτερη χώρα με την οποία έχει συνεργαστεί. Η τελευταία πρόταση της Ισπανίας για τα Κανάρια και τις Βαλεαρίδες στην Ευρωπαϊκή Ένωση έχει ακριβώς αυτή τη λογική. Μας αντιγράφει.</p>
          <p>Η Ευρωπαϊκή Ένωση συζητάει τη θεσμοθέτηση ενιαίου PLF στο πρότυπο της χώρας μας. Θα υπάρχουν την επόμενη βδομάδα -θέλω να πιστεύω- ανακοινώσεις.</p>
          <p>Η CLIA, ο διεθνής σύνδεσμος της κρουαζιέρας, μας ευχαριστεί με επιστολή της για τη φετινή στήριξη. Την έχω εδώ και την καταθέτω στα Πρακτικά. Το ίδιο κάνει και ο πρόεδρός της CLIA, ο Άνταμ Γκόλντσταιν, σε δύο συνεδριάσεις του Παγκόσμιου Οργανισμού Τουρισμού και η κρουαζιέρα εξελίσσεται ομαλά για την ώρα παρά τις Κασσάνδρες. Για την ώρα, όμως. Το τονίζω.</p>
          <p>Πολλαπλά δημοσιεύματα για την ασφάλεια και τη θελκτικότητα της χώρας μας ως προορισμού. Δείτε ενδεικτικά μερικά που καταθέτω.</p>
          <p>Εύσημα στην Ελλάδα για τη διαχείριση των ξένων επισκεπτών από τον CEO του «TRIP ADVISOR». «Γιατί δεν κάνουν οι άλλες χώρες αυτό που κάνει η Ελλάδα;». Σε συνέντευξή του.</p>
          <p>Βρετανικό δημοσίευμα, από τον «INDEPENDENT»: «Μου είπαν να μην πάω στην Ελλάδα εξαιτίας του κορωνοϊού, αλλά ήμουν πιο ασφαλής, όταν πήγα, ένιωσα πιο ασφαλής από ό,τι στο Μάντσεστερ».</p>
          <p>Είκοσι καλύτερες περιοχές για να ταξιδέψει κανείς αυτό τον χρόνο. Μέσα η χώρα μας.</p>
        </speech>
        <speech by="xaralampos_athanasiou" eId="debate_2020-10-24_speech_394">
          <from>Χαράλαμπος Αθανασίου</from>
          <p>Παρακαλώ, να συντομεύσετε.</p>
        </speech>
        <speech by="theoxaris_theoxaris" eId="debate_2020-10-24_speech_395">
          <from>ΘΕΟΧΑΡΗΣ ΘΕΟΧΑΡΗΣ</from>
          <p>Τελειώνω, κύριε Πρόεδρε, αλλά κάθε δύο-τρεις ομιλητές μιλάνε για τον τουρισμό. Το ξέρετε ότι είναι σημαντικό θέμα.</p>
        </speech>
        <speech by="xaralampos_athanasiou" eId="debate_2020-10-24_speech_396">
          <from>Χαράλαμπος Αθανασίου</from>
          <p>Έχετε ένα λεπτό ακόμα.</p>
        </speech>
        <speech by="theoxaris_theoxaris" eId="debate_2020-10-24_speech_397">
          <from>ΘΕΟΧΑΡΗΣ ΘΕΟΧΑΡΗΣ</from>
          <p>Η χώρα μας κατατάσσεται πρώτη -κι έχω κι ένα άλλο της «HANDELSBLATT»- στις προτιμήσεις των Ευρωπαίων τουριστών που ταξιδεύουν με αεροπλάνο. Χαρακτηριστικά τα νούμερα της «TUI»: Πέρσι, η Ισπανία είχε σχεδόν τρεις φορές περισσότερους τουρίστες απ’ ό,τι η χώρα μας. Φέτος έχει το 80% των τουριστών που ήρθαν στη χώρα μας.</p>
          <p>Έμεινε μόνο ένα επιχείρημα στην Αξιωματική Αντιπολίτευση. Φέτος δεν θα πιάσουμε ούτε 3 δισεκατομμύρια. Δεν χρειάζεται να βιαζόμαστε κατ’ αρχάς. Ποτέ δεν βάλαμε ποσοτικούς στόχους, μόνο ποιοτικούς. Και τους πετύχαμε όλους, ενώ όσοι άνοιξαν με τη φετινή κίνηση, η οποία ήταν αυτή που ήταν, αλλά όπου και να ρωτήσετε -στη Ρόδο, στην Κω, στην Κρήτη, στην Κέρκυρα- θα σας πουν πως η κίνηση ήταν ανέλπιστη. Δεν την περίμεναν στην αρχή. Θα δούμε.</p>
          <p>Επενδύσατε στην πτώχευση του ελληνικού τουρισμού. Αποτύχατε για μία ακόμη φορά. Παίξατε με την αγωνία και το μέλλον χιλιάδων εργαζομένων και επιχειρήσεων του τομέα. Διαψευστήκατε για μια ακόμη φορά. Ακολουθείτε την αντιπολίτευση της «καμένης γης». Δεν εκφράσετε αγωνίες, αιτήματα, πολιτικές. Ποντάρετε στην ανεργία, στην οικονομική καταστροφή, στον ανθρώπινο πόνο και χάσατε παταγωδώς. Και ευτυχώς, γιατί ακόμη και τώρα τρέφω την ελπίδα πως πήρατε το μάθημά σας. Ακόμη και τώρα τρέφω την ελπίδα πως η μεγάλη πρωτοβουλία, για να ανοίξουν τα σύνορα με τα γρήγορα τεστ που παίρνουμε σε διεθνές επίπεδο, θα στηριχθεί έστω και τώρα την ύστατη στιγμή από εσάς.</p>
        </speech>
        <speech by="xaralampos_athanasiou" eId="debate_2020-10-24_speech_398">
          <from>Χαράλαμπος Αθανασίου</from>
          <p>Κύριε Υπουργέ…</p>
        </speech>
        <speech by="theoxaris_theoxaris" eId="debate_2020-10-24_speech_399">
          <from>ΘΕΟΧΑΡΗΣ ΘΕΟΧΑΡΗΣ</from>
          <p>Τελειώνω, κύριε Πρόεδρε.</p>
          <p>Κυρίες και κύριοι συνάδελφοι, η πρόταση μομφής δεν έχει καμμία βάση. Το νομοθετικό έργο του Χρήστου Σταϊκούρα είναι σημαντικότατο. Η ομαλοποίηση του δανεισμού πρωτοφανής, επιτυγχάνοντας μέχρι και αρνητικά επιτόκια. Η ολοκλήρωση όλων των αξιολογήσεων με άμεσο και θετικό τρόπο συστηματική, ενώ ο νέος Πτωχευτικός Κώδικας επιτέλους αναγνωρίζει και το δικαίωμα στο λάθος, το δικαίωμα στην αποτυχία, να μπορέσει να ξεκινήσει κάποιος χωρίς βάρη και χωρίς άγχη τη ζωή του. Εξάλλου, η εναλλακτική σας πρόταση είναι ανύπαρκτη.</p>
          <p>Κυρίες και κύριοι συνάδελφοι, δεν ανήκω σε αυτούς που πιστεύουν πως δεν έπρεπε να κάνετε πρόταση μομφής. Το αντίθετο. Ο κ. Τσίπρας άργησε πάρα πολύ. Έπρεπε να ξεκινήσει τις προτάσεις μομφής από το 2015. Πού ήταν η πρόταση μομφής κατά του Βαρουφάκη, όταν φέσωσε με δεκάδες δισεκατομμύρια τη χώρα; Πού ήταν η πρόταση μομφής κατά του κ. Τσακαλώτου, όταν έκανε ηλεκτρονικούς πλειστηριασμούς, οι οποίοι ήταν και κοινωνικά και αναπτυξιακά επωφελείς; Πού ήταν η πρόταση μομφής, όταν δεν καταργούσατε τον ΕΝΦΙΑ; Πού ήταν η πρόταση μομφής, όταν φέρνατε Ποινικό Κώδικα για να βοηθήσετε τη Χρυσή Αυγή; Πού ήταν η πρόταση μομφής, όταν ο Πολάκης επιτίθετο σκαιά στον Κυμπουρόπουλο;</p>
          <p>Ξέρετε γιατί δεν κάνατε πρόταση μομφής; Γιατί είστε πολιτικοί Ντόριαν Γκρέι. Δεν πιστεύετε σε τίποτε, όπως απέδειξε ο σύντροφος Κοντονής, αλλά όπως βίωσε και ο κάθε πολίτης τα τελευταία τέσσερα χρόνια.</p>
        </speech>
        <speech by="xaralampos_athanasiou" eId="debate_2020-10-24_speech_400">
          <from>Χαράλαμπος Αθανασίου</from>
          <p>Κύριε Υπουργέ, έχετε υπερβεί τον χρόνο σας κατά τέσσερα λεπτά.</p>
        </speech>
        <speech by="theoxaris_theoxaris" eId="debate_2020-10-24_speech_401">
          <from>ΘΕΟΧΑΡΗΣ ΘΕΟΧΑΡΗΣ</from>
          <p>Τελειώνω, κύριε Πρόεδρε.</p>
        </speech>
        <speech by="xaralampos_athanasiou" eId="debate_2020-10-24_speech_402">
          <from>Χαράλαμπος Αθανασίου</from>
          <p>Τελειώνετε, αλλά τελειώνετε επί τέσσερα λεπτά!</p>
        </speech>
        <speech by="theoxaris_theoxaris" eId="debate_2020-10-24_speech_403">
          <from>ΘΕΟΧΑΡΗΣ ΘΕΟΧΑΡΗΣ</from>
          <p>Τέλειωσα, κύριε Πρόεδρε.</p>
          <p>Τώρα, λοιπόν, που η χώρα χρειάζεται υπεύθυνη αντιπολίτευση, εσείς είστε απόντες. Τώρα που χρειάζεται υπεύθυνη αντιπολίτευση, τώρα που η χώρα χρειάζεται ισορροπία, εσείς δεν υπάρχετε πουθενά. Και η μόνη ισορροπία έρχεται από αυτή την Κοινοβουλευτική Ομάδα της Νέας Δημοκρατίας, από αυτόν τον Πρωθυπουργό, τον Κυριάκο Μητσοτάκη, έναν μετριοπαθή Πρωθυπουργό.</p>
          <p>Εσείς δεν μπορείτε, λοιπόν, να επιτελέσετε το έργο σας. Αυτή η πρόταση μομφής το αποδεικνύει, γιατί είστε ένα πολιτικό σκιάχτρο, χωρίς καρδιά, ψυχή ή ιδεολογία. Κι όπως όλα τα σκιάχτρα, δεν πείθετε κανέναν άνθρωπο, κανέναν πολίτη, ευτυχώς. Ευτυχώς!</p>
          <p>(Χειροκροτήματα από την πτέρυγα της Νέας Δημοκρατίας)</p>
        </speech>
        <scene>(Στο σημείο αυτό ο Υπουργός Τουρισμού κ. Θεοχάρης (Χάρης)</scene>
        <speech by="ioannis_ragkousis" eId="debate_2020-10-24_speech_404">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Δεν ντρέπεσαι λίγο; Άντε τώρα!</p>
        </speech>
        <speech by="xaralampos_athanasiou" eId="debate_2020-10-24_speech_405">
          <from>Χαράλαμπος Αθανασίου</from>
          <p>Συνεχίζουμε, λοιπόν…</p>
        </speech>
        <speech by="ioannis_ragkousis" eId="debate_2020-10-24_speech_406">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Έτσι μιλάς; Δεν ντρέπεσαι λίγο; Γελάς κιόλας! Εκεί έφθασες; Είναι λεξιλόγιο αυτό; Είναι πολιτικός χαρακτηρισμός αυτός;</p>
        </speech>
        <speech by="xaralampos_athanasiou" eId="debate_2020-10-24_speech_407">
          <from>Χαράλαμπος Αθανασίου</from>
          <p>Αφήστε. Προεδρεύω, νομίζω ότι κάνουμε καλά τη δουλειά μας, κάνουμε τους ελέγχους κ.λπ..</p>
          <p>Καθίστε, κύριε Φλαμπουράρη, γιατί έγινε μια εσωτερική αλλαγή. Δεν αλλάζει η σειρά κανενός ομιλητή. Στη θέση του κ. Οικονόμου θα πάει ο κ. Φόρτωμας. Και εάν υπάρχει χρόνος, στη θέση του κ. Φόρτωμα, που είναι τελευταίος, θα μιλήσει ο κ. Τσιγκρής. Είναι εσωτερική αλλαγή, δεν αλλάζει η σειρά.</p>
        </speech>
        <speech by="basileios_kegkeroglou" eId="debate_2020-10-24_speech_408">
          <from>ΒΑΣΙΛΕΙΟΣ ΚΕΓΚΕΡΟΓΛΟΥ</from>
          <p>Τον παραπάνω χρόνο των Υπουργών να τον κόβετε από τους Υπουργούς και όχι από τους Βουλευτές, κύριε Πρόεδρε.</p>
        </speech>
        <speech by="xaralampos_athanasiou" eId="debate_2020-10-24_speech_409">
          <from>Χαράλαμπος Αθανασίου</from>
          <p>Θα τηρηθεί ο χρόνος. Τι να κάνω, κύριε Κεγκέρογλου, όλοι τον παραβιάσατε.</p>
        </speech>
        <speech by="basileios_kegkeroglou" eId="debate_2020-10-24_speech_410">
          <from>ΒΑΣΙΛΕΙΟΣ ΚΕΓΚΕΡΟΓΛΟΥ</from>
          <p>Να τον κόβετε από τους άλλους Υπουργούς, όχι από τους Βουλευτές.</p>
        </speech>
        <speech by="theodoros_dritsas" eId="debate_2020-10-24_speech_411">
          <from>ΘΕΟΔΩΡΟΣ ΔΡΙΤΣΑΣ</from>
          <p>Οι Υπουργοί είναι άλλοι, κύριε Πρόεδρε;</p>
        </speech>
        <speech by="xaralampos_athanasiou" eId="debate_2020-10-24_speech_412">
          <from>Χαράλαμπος Αθανασίου</from>
          <p>Είναι ένας Υπουργός ακόμη.</p>
        </speech>
        <speech by="basileios_kegkeroglou" eId="debate_2020-10-24_speech_413">
          <from>ΒΑΣΙΛΕΙΟΣ ΚΕΓΚΕΡΟΓΛΟΥ</from>
          <p>Τον παραπάνω χρόνο των Υπουργών να τον κόβετε από τους Υπουργούς και όχι από τους Βουλευτές, κύριε Πρόεδρε.</p>
        </speech>
        <speech by="xaralampos_athanasiou" eId="debate_2020-10-24_speech_414">
          <from>Χαράλαμπος Αθανασίου</from>
          <p>Όλοι τον παραβιάσατε, κύριε Κεγκέρογλου, τον χρόνο από χθες. Εντάξει, το ξέρουμε. Κακώς. Είναι σε βάρος των συναδέλφων. Υπάρχει, όμως, μια ανοχή.</p>
        </speech>
        <speech by="basileios_kegkeroglou" eId="debate_2020-10-24_speech_415">
          <from>ΒΑΣΙΛΕΙΟΣ ΚΕΓΚΕΡΟΓΛΟΥ</from>
          <p>Κόβετέ τον, κύριε Πρόεδρε, από τους Υπουργούς.</p>
        </speech>
        <speech by="xaralampos_athanasiou" eId="debate_2020-10-24_speech_416">
          <from>Χαράλαμπος Αθανασίου</from>
          <p>Έχει ανέβει στο Βήμα ο κ. Φλαμπουράρης, ο οποίος έχει τον λόγο.</p>
        </speech>
        <speech by="alexandros_flampouraris" eId="debate_2020-10-24_speech_417">
          <from>ΑΛΕΞΑΝΔΡΟΣ ΦΛΑΜΠΟΥΡΑΡΗΣ</from>
          <p>Κυρίες και κύριοι συνάδελφοι, δυστυχώς διαδέχομαι στο Βήμα έναν ομιλητή, ο οποίος πραγματικά κατεβάζει πάρα πολύ το επίπεδο της κοινοβουλευτικής διαδικασίας. Θεωρώ ότι ο πολιτικός του πολιτισμός έχει φτάσει κάτω από το μηδέν. Δεν θα ήθελα να συνεχίσω την αναφορά μου σε ό,τι δυστυχώς είπε αυτός o ομιλητής που, απ’ ό,τι βλέπω, κάθεται και στα έδρανα τα υπουργικά.</p>
          <p>Έρχομαι τώρα στην παρέμβασή μου.</p>
          <p>Αναρωτιούνται, πραγματικά, οι Βουλευτές της Συμπολίτευσης για ποιον λόγο καταθέσαμε αυτή την πρόταση. Απαντάμε: Η πρόταση δυσπιστίας είναι το μοναδικό κοινοβουλευτικό μας όπλο απέναντι σε ένα νομοθέτημα που δεν είναι απλό. Είναι μνημόνιο σε βάρος των πολιτών, είναι μηχανισμός υφαρπαγής της περιουσίας των Ελλήνων.</p>
          <p>Δεν θέλουμε, λοιπόν, να περάσει στο ντούκου, δεν θέλουμε να περάσει ένας νόμος εν κρυπτώ, αλλά θέλουμε να συζητηθεί. Και, δυστυχώς, μέχρι τώρα δεν μπορούμε να πούμε ότι από τη μεριά της Συμπολίτευσης υπήρξε ή υπάρχει μία ουσιαστική παρέμβαση πάνω στο συγκεκριμένο νομοσχέδιο. Το μόνο που κάνει η συντριπτική πλειοψηφία των ομιλητών της Συμπολίτευσης, είναι να μεταφέρει την ευθύνη στα πεπραγμένα του ΣΥΡΙΖΑ με τη γνωστή της μέθοδο, μία μέθοδο η οποία διαστρεβλώνει την πραγματικότητα, λέει ψέματα και αναφέρεται συνεχώς σε εικονική πραγματικότητα και, μάλιστα, σε μια κοινωνία η οποία αγωνιά για την υγεία και την επιβίωσή της.</p>
          <p>Γι’ αυτό θα παρακαλούσα να σταματήσετε αυτού του είδους την συμπεριφορά και την επίθεση σε στελέχη του ΣΥΡΙΖΑ, όπως τον Ευκλείδη Τσακαλώτο, αλλά και συνολικά στην κυβέρνηση του ΣΥΡΙΖΑ, που βρεθήκαμε πολλές φορές στη δύσκολη θέση να υλοποιούμε όσα εσείς προκαλέσατε με τις επιλογές σας πριν και κατά τη διάρκεια των μνημονίων.</p>
          <p>Επίσης, θα ήθελα να σας παρακαλέσω να σταματήσετε τα δάκρυα για την χαμένη ευκαιρία της πρώτης κατοικίας, ότι δήθεν δεν υπήρχε επί ΣΥΡΙΖΑ αυτή η προστασία. Είναι σε όλους γνωστό -αλλά δεν σας αφήνει να το πιστέψετε, να το σκεφτείτε και να το αναφέρετε- ότι επί κυβέρνησης ΣΥΡΙΖΑ καμμία πρώτη λαϊκή κατοικία δεν βγήκε σε πλειστηριασμό.</p>
          <p>Ταυτόχρονα, θέλω να θυμίσω -γιατί πολλά λέγονται- ότι εμείς μιλούσαμε και μιλάμε πάντα για την προστασία της λαϊκής και της μεσαίας κατοικίας. Γι’ αυτό είχαμε βάλει σαν όριο τις 250.000 ευρώ ως αντικειμενική αξία της κατοικίας. Με αυτό το σκεπτικό κατατέθηκε και ψηφίστηκε ο ν.4605/2020 και άρχισε να εφαρμόζεται από την 1η Ιουλίου, δηλαδή έξι μέρες πριν από τις εκλογές. Τον παραλάβατε εσείς σαν Κυβέρνηση και κατά την εκτίμησή μας, σε συνεργασία με τις τράπεζες και τα funds, τον υπονομεύσατε.</p>
          <p>Σταματήστε, παρακαλώ, την παραπληροφόρηση με fake news. Εμείς ποτέ δεν ισχυριστήκαμε ότι όλα αυτά αποτελούν πολιτική μας. Δεν τα θεωρήσαμε ποτέ ιδιοκτησία μας.</p>
          <p>Όσον αφορά τώρα το κυβερνητικό έργο, θέλω να επισημάνω ότι όλα τα οικονομικά μέτρα που ανέφερε ο κ. Σταϊκούρας στην πρωτομιλία του με τους πέντε άξονες -περίπου δεκατέσσερις προτάσεις φορολογικής ελάφρυνσης-, αν ήταν πραγματικά μέτρα τα οποία είχαν αποδώσει, η ανεργία δεν θα έφτανε σε αυτά τα επίπεδα που έχει φτάσει, η ύφεση θα περιοριζόταν, τα μαγαζιά δεν θα έκλειναν το ένα πίσω από το άλλο, ούτε τα νοικοκυριά θα υπέφεραν. Και όλα αυτά τα αναφέρω για την περίοδο πριν από τα μέτρα για την πανδημία, μέχρι το πρώτο τρίμηνο του 2020.</p>
          <p>Εσείς, κύριοι της Κυβέρνησης, εδώ και δεκαπέντε μήνες με την πολιτική σας, παρ’ ότι εκτός μνημονίων, αφαιρείτε δικαιώματα των εργαζομένων, στραγγαλίζετε τη μικρή και μικρομεσαία επιχειρηματικότητα, θυσιάζετε την περιουσία των Ελλήνων μαζί και την κατοικία τους, δεν ενισχύετε το δημόσιο σύστημα υγείας, απορρυθμίζετε τη δημόσια παιδεία, στοχοποιείτε τους νέους ανθρώπους, αγνοείτε τον πολιτισμό και την τέχνη και καταστρέφετε τα αρχαία της Θεσσαλονίκης.</p>
          <p>Αυτός είναι ο πολιτικός απολογισμός μιας Κυβέρνησης, η οποία επί δεκαπέντε μήνες έχει πάρει στα χέρια της τις τύχες της χώρας.</p>
        </speech>
        <scene>(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</scene>
        <speech by="xaralampos_athanasiou" eId="debate_2020-10-24_speech_418">
          <from>Χαράλαμπος Αθανασίου</from>
          <p>Κύριε Φλαμπουράρη, σας παρακαλώ ολοκληρώστε.</p>
        </speech>
        <speech by="alexandros_flampouraris" eId="debate_2020-10-24_speech_419">
          <from>ΑΛΕΞΑΝΔΡΟΣ ΦΛΑΜΠΟΥΡΑΡΗΣ</from>
          <p>…από έσχατη λύση σε βασική επιλογή.</p>
        </speech>
        <speech by="xaralampos_athanasiou" eId="debate_2020-10-24_speech_420">
          <from>Χαράλαμπος Αθανασίου</from>
          <p>Ο χρόνος είναι αμείλικτος. Σας παρακαλώ. Έχετε υπερβεί τον χρόνο σας κατά ενάμιση λεπτό.</p>
        </speech>
        <speech by="alexandros_flampouraris" eId="debate_2020-10-24_speech_421">
          <from>ΑΛΕΞΑΝΔΡΟΣ ΦΛΑΜΠΟΥΡΑΡΗΣ</from>
          <p>Η αναλγησία, η οποία περισσεύει μέσα από αυτό το νομοσχέδιο, νομίζω ότι είναι το κρίσιμο θέμα για το οποίο πρέπει να τοποθετηθούμε. Διότι, κατά την εκτίμησή μου, νομοθέτημα που «κουρεύει» δισεκατομμύρια και βγάζει στο νοίκι τον οφειλέτη των 100.000, είναι νομοθέτημα αντιδημοκρατικό, αντικοινωνικό, αποκορύφωμα της αδικίας και της αναλγησίας. Και αυτό είναι το προτεινόμενο νομοσχέδιο.</p>
          <p>Καλώ τον κύριο Υπουργό να παγώσει, σε μια κίνηση πολιτικού θάρρους, τη συζήτηση αυτού του εκτρώματος και να το αποσύρει, γιατί να είναι σίγουρος -και εγώ είμαι- ότι ο ελληνικός λαός, η δημοκρατική προοδευτική Ελλάδα δεν θα επιτρέψει να υλοποιηθεί αυτό το καταστροφικό νομοσχέδιο.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="xaralampos_athanasiou" eId="debate_2020-10-24_speech_422">
          <from>Χαράλαμπος Αθανασίου</from>
          <p>Ευχαριστώ πολύ.</p>
        </speech>
        <speech by="dimitrios_markopoulos" eId="debate_2020-10-24_speech_423">
          <from>ΔΗΜΗΤΡΙΟΣ ΜΑΡΚΟΠΟΥΛΟΣ</from>
          <p>Κύριε Πρόεδρε, και εμείς θα μιλήσουμε δύο λεπτά παραπάνω.</p>
        </speech>
        <speech by="xaralampos_athanasiou" eId="debate_2020-10-24_speech_424">
          <from>Χαράλαμπος Αθανασίου</from>
          <p>Το πρόγραμμα θα το τηρήσουμε, πάντως, έστω κι αν υπερβούμε τις 23.30΄.</p>
        </speech>
        <speech by="dimitrios_markopoulos" eId="debate_2020-10-24_speech_425">
          <from>ΔΗΜΗΤΡΙΟΣ ΜΑΡΚΟΠΟΥΛΟΣ</from>
          <p>Όλοι μίλησαν παραπάνω.</p>
        </speech>
        <speech by="xaralampos_athanasiou" eId="debate_2020-10-24_speech_426">
          <from>Χαράλαμπος Αθανασίου</from>
          <p>Ο καθένας πρέπει να σέβεται τον χρόνο και για τους υπολοίπους συναδέλφους.</p>
          <p>Τον λόγο έχει ο κ. Φόρτωμας, ο οποίος πάντα είναι σύντομος.</p>
        </speech>
        <speech by="dimitrios_markopoulos" eId="debate_2020-10-24_speech_427">
          <from>ΔΗΜΗΤΡΙΟΣ ΜΑΡΚΟΠΟΥΛΟΣ</from>
          <p>Να ξέρετε ότι και εγώ οκτώ λεπτά θα μιλήσω.</p>
        </speech>
        <speech by="xaralampos_athanasiou" eId="debate_2020-10-24_speech_428">
          <from>Χαράλαμπος Αθανασίου</from>
          <p>Ακούστε, μην το θέτετε έτσι εκβιαστικά. Φαντάζομαι ότι το είπατε εν ευθυμία και αστειευόμενος.</p>
          <p>Ορίστε, κύριε Φόρτωμα, έχετε τον λόγο.</p>
        </speech>
        <speech by="filippos_fortomas" eId="debate_2020-10-24_speech_429">
          <from>ΦΙΛΙΠΠΟΣ ΦΟΡΤΩΜΑΣ</from>
          <p>Ευχαριστώ πολύ, κύριε Πρόεδρε.</p>
          <p>Κυρίες και κύριοι συνάδελφοι, ακούγοντας και τους προηγούμενους ομιλητές, αλλά ιδίως τον τελευταίο, νομίζω ότι ο ΣΥΡΙΖΑ, δυστυχώς, βρίσκεται ακόμα σε κατάσταση πολιτικού βέρτιγκο.</p>
          <p>Κυρίες και κύριοι συνάδελφοι της Μείζονος Αντιπολίτευσης, θεωρώ ότι αδυνατείτε να αντιληφθείτε τους λόγους για τους οποίους ο ελληνικός λαός σας απομάκρυνε από την εξουσία. Από την ώρα που εσείς περάσατε στα έδρανα της Αντιπολίτευσης, αδυνατείτε να αναπτύξετε δυναμική εναλλακτικής λύσης και αναλώνεστε σε διάφορα άλογα παιχνίδια εντυπώσεων.</p>
          <p>Η όλη συζήτηση, λοιπόν, η οποία προκλήθηκε από την πρόταση δυσπιστίας κατά του Υπουργού Οικονομικών Χρήστου Σταϊκούρα, μεταβλήθηκε ήδη από χθες σε μια de facto αφορμή για την Κυβέρνηση προκειμένου να παρουσιαστούν αναλυτικά όλα όσα πέτυχε η χώρα στον τομέα της οικονομίας -και όχι μόνο- κατά τους τελευταίους δεκαπέντε μήνες. Πρόκειται για ένα ανέλπιστο δώρο, αποτέλεσμα του ολοένα και εντεινόμενου πολιτικού αδιεξόδου της Αξιωματικής Αντιπολίτευσης, αλλά και του Αρχηγού της προσωπικά.</p>
          <p>Η μομφή αυτή ήρθε, μάλιστα, με αφορμή την ανάληψη της νομοθετικής πρωτοβουλίας, με την οποία ρυθμίζεται συνολικά ένα μείζον, χρόνιο αλλά και ακανθώδες οικονομικό και κοινωνικό ζήτημα, το οποίο απασχολεί άμεσα την πρώτη κατοικία για εκατόν τριάντα χιλιάδες περίπου νοικοκυριά δανειοληπτών, όπου δεν καλύπτονται σήμερα από τις προβλέψεις του νόμου του δικού σας -του 4605- επί κυβέρνησης Τσίπρα και ο οποίος διαδέχθηκε τον μερικά και αναποτελεσματικά αλλά και πολλαπλά προβληματικό νόμο, τον περίφημο νόμο Κατσέλη.</p>
          <p>Η δε στόχευση, λοιπόν, είναι ξεκάθαρη να αποδείξει ο ΣΥΡΙΖΑ, αλλά και εσείς προσωπικά, στους απογοητευμένους σας οπαδούς ότι, επιτέλους, ταράζετε τα ήδη λιμνάζοντα νερά, τα δικά σας πολιτικά νερά.</p>
          <p>Το παρόν νομοσχέδιο θέτει για πρώτη φορά πρόγραμμα έγκυρης νομιμοποίησης για νοικοκυριά, αλλά και επιχειρήσεις, στο δικαίωμα υπαγωγής της εξωδικαστικής ρύθμισης οφειλών τους. Πλέον δημιουργείται μια νέα διαδικασία με εύκολο και άμεσο τρόπο να υποβληθούν αιτήσεις χωρίς την υποχρεωτική παρουσία των μερών στις διάφορες δικαστικές αίθουσες. Αποκτούν, επίσης, ικανότητα πτωχευτική για πρώτη φορά και τα νοικοκυριά, τα οποία πτωχεύουν. Δηλαδή, πλέον όλα τα φυσικά πρόσωπα μπορούν να υποβάλλουν αίτηση πτώχευσης μέσω ειδικής πλατφόρμας.</p>
          <p>Επιπλέον, στηρίζονται τα ευάλωτα νοικοκυριά, τα οποία μπορούν να παραμείνουν στην κατοικία τους για δώδεκα χρόνια πληρώνοντας ένα πολύ χαμηλό ενοίκιο και η ίδια η πολιτεία επιδοτεί τη μηνιαία δόση των δανείων αυτών για πέντε χρόνια.</p>
          <p>Τέλος, δημιουργείται μια διαδικασία απαλλαγής χρεών για όλους ανεξαρτήτως ιδιότητας σε σύντομο χρονικό διάστημα από ένα έως τρία χρόνια. Πρόκειται για μια ρύθμιση, την οποία ακόμα και μέλος της εκτελεστικής επιτροπής του Ταμείου Χρηματοπιστωτικής Σταθερότητας, στέλεχός σας, αλλά και μέλος των δικών σας οργάνων κατά το παρελθόν και πρόταση φυσικά του κ. Τσακαλώτου, η κ. Μαρίκα Φραγκάκη ενέκρινε ως ορθή νομοθετική πρωτοβουλία, ζητώντας να υπάρξει συντονισμός μεταξύ φορέων δημοσίου και ιδιωτικού τομέα για να εφαρμοστεί ο νόμος και όλες οι υπόλοιπες διατάξεις και να γίνει συστηματική παρακολούθηση εφαρμογής του νόμου.</p>
          <p>Ένα είναι βέβαιο, ότι αρέσκεστε, κυρίες και κύριοι της Μείζονος Αντιπολίτευσης, στη μικροπολιτική αντιμετώπιση των όλων πραγμάτων και φυσικά στον αποπροσανατολισμό της κοινωνίας, μιας κοινωνίας η οποία βρίθει από πολλά προβλήματα και κυρίως το μείζον αυτό θέμα τη διατρέχει και είναι φλέγον και πολύ σημαντικό. Η δε τακτική σας είναι προσφιλής, καθώς με πολύ μεγάλη ευκολία αλλάζετε θέσεις, αλλά και προτάσεις στην ουσία απορρίπτοντας πάρα πολύ εύκολα και πρόσωπα.</p>
          <p>Γι’ αυτό, όπως καταψηφίστηκε πανηγυρικά ο ΣΥΡΙΖΑ από τον ελληνικό λαό στις εκλογές του Ιουλίου του 2019, έτσι θα καταψηφιστεί πανηγυρικά και αύριο βράδυ αυτή η πρόταση δυσπιστίας κατά του Χρήστου Σταϊκούρα από τη Βουλή. Η χώρα δεν μπορεί να περιμένει. Τα προβλήματα που έχουμε να αντιμετωπίσουμε, αλλά και να παλέψουμε σε αυτή τη δύσκολη συγκυρία είναι πάρα πολλά και αυτή η Κυβέρνηση μπορεί, πρέπει και οφείλει να προχωρήσει.</p>
          <p>Ευχαριστώ πολύ, κύριε Πρόεδρε.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_430">
          <from>Χαράλαμπος Αθανασίου</from>
          <p>Εγώ ευχαριστώ, κύριε Φόρτωμα, και για την τήρηση του χρόνου.</p>
          <p>Τον λόγο έχει ο κ. Δερμεντζόπουλος Χρήστος από τη Νέα Δημοκρατία, μετά ο κ. Δελής από το Κομμουνιστικό Κόμμα Ελλάδας και στη συνέχεια ο Υπουργός κ. Ζαββός.</p>
        </speech>
        <speech by="xristos_dermentzopoulos" eId="debate_2020-10-24_speech_431">
          <from>ΧΡΗΣΤΟΣ ΔΕΡΜΕΝΤΖΟΠΟΥΛΟΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, σε μια χρονική συγκυρία κατά τη διάρκεια της οποίας η χώρα μας καλείται να αντιμετωπίσει μια σειρά από προκλήσεις, τη διαχείριση της οικονομικής κρίσης και των οικονομικών της επιπτώσεων και την αύξηση της τουρκικής επιθετικότητας στο Αιγαίο, η Αξιωματική Αντιπολίτευση διά του Αρχηγού της αποφασίζει να καταθέσει πρόταση μομφής κατά του Υπουργού των Οικονομικών.</p>
          <p>Πρόκειται σαφώς για μια κίνηση πολιτικής απελπισίας και ακραίου, όπως μας έχουν συνηθίσει, βέβαια, τυχοδιωκτισμού, που αναδεικνύει ξεκάθαρα το γεγονός πως το κόμμα της Αξιωματικής Αντιπολίτευσης δεν θα γίνει ποτέ ένα κόμμα ευθύνης.</p>
          <p>Εξαιτίας αυτού του πολιτικού αμοραλισμού που χαρακτηρίζει την ηγεσία του, ο ΣΥΡΙΖΑ συνεχίζει και σήμερα να ακολουθεί μια πολιτική που κύριο άξονά της έχει την εξυπηρέτηση του στενού μικροκομματικού συμφέροντος. Απόρροια της παραπάνω στάσης συνιστά και η στοχοποίηση του Υπουργού Οικονομικών μέσω της πρότασης δυσπιστίας.</p>
          <p>Ο κ. Τσίπρας, αντιλαμβανόμενος πως έχει τεθεί από τους πολίτες στο πολιτικό περιθώριο και αντιμετωπίζοντας σοβαρά εσωκομματικά προβλήματα, προσπαθεί να επιτύχει την προσωρινή συσπείρωση των Βουλευτών του μέσω φθηνών και αδιέξοδων πολιτικών και επικοινωνιακών τακτικισμών.</p>
          <p>Δυστυχώς για εσάς, κυρίες και κύριοι του ΣΥΡΙΖΑ, η προσπάθεια αυτή θα αποτύχει οικτρά, καθώς είναι η ίδια πραγματικότητα που διαψεύδει με τον πλέον καθαρό τρόπο τις θέσεις και τις απόψεις σας.</p>
          <p>Η οικονομική πολιτική που ακολουθεί η Κυβέρνησή μας έχει κερδίσει την εμπιστοσύνη της ελληνικής κοινωνίας, την αναγνώριση των Ευρωπαίων εταίρων μας και των διεθνών αγορών. Απόδειξη για την ορθότητα των επιλογών του οικονομικού επιτελείου της Κυβέρνησής μας συνιστά το γεγονός πως η χώρα μας δανείζεται από τις αγορές με το χαμηλότερο κόστος δανεισμού στην ιστορία της.</p>
          <p>Συνεπείς εμείς, λοιπόν, με τη φιλελεύθερη ιδεολογία υλοποιήσαμε κατά τη διάρκεια των δεκαπέντε μηνών της διακυβέρνησής μας μια πολιτική που ως βασική της επιδίωξη είχε τη δημιουργία μιας εξωστρεφούς και ανταγωνιστικής οικονομίας, που θα είναι σε θέση να προσελκύσει σημαντικές ξένες επενδύσεις και να δημιουργήσει νέες θέσεις εργασίας. Αυτό δεσμευτήκαμε προεκλογικά και αυτό είναι που υλοποιούμε.</p>
          <p>Προς αυτή, λοιπόν, την κατεύθυνση προχωρήσαμε σε μια γενναία αποκλιμάκωση των φορολογικών συντελεστών τόσο για τις επιχειρήσεις όσο και για τα φυσικά πρόσωπα. Ταυτόχρονα, μειώσαμε τις εργοδοτικές εισφορές, τον ΕΝΦΙΑ κατά 24%, ενώ απαλλάξαμε και τους κατοίκους των μικρών νησιών της πατρίδας μας από την καταβολή του.</p>
          <p>Παράλληλα, για την αντιμετώπιση του τόσο κρίσιμου για τη χώρα δημογραφικού προβλήματος μεταξύ άλλων προχωρήσαμε στην παροχή επιδόματος γέννας, ενώ αυξήσαμε και το αφορολόγητο σε κάθε παιδί.</p>
          <p>Ταυτόχρονα, σχεδιάσαμε, υλοποιήσαμε στοχευμένες παρεμβάσεις για την ενίσχυση του κοινωνικού κράτους ενισχύοντας τα προγράμματα κοινωνικού τουρισμού για πρώτη φορά και στον Έβρο και προστατεύοντας ουσιαστικά την πρώτη κατοικία των ευάλωτων νοικοκυριών.</p>
          <p>Επιπροσθέτως, με έναν συγκροτημένο σχεδιασμό στήσαμε ξανά στα πόδια της τη ναυπηγική μας βιομηχανία, δώσαμε αναπτυξιακή προοπτική σε μια σειρά από προβληματικές κρατικές επιχειρήσεις, όπως η «ΕΛΒΟ», η «ΛΑΡΚΟ», η «ΕΑΒ», εξασφαλίσαμε την έναρξη εμβληματικής επένδυσης του Ελληνικού, ενώ επιπλέον δημιουργήσαμε ένα πιο φιλικό, πιο ευνοϊκό περιβάλλον για την προσέλκυση στρατηγικών ξένων επενδύσεων τόσο σε υποδομές, όπως το λιμάνι στην περιοχή της Αλεξανδρούπολης όσο και στις νέες τεχνολογίες με τα data centers της «MICROSOFT»</p>
          <p>Σε αυτό, επίσης, το σημείο θα μου επιτρέψετε, κυρίες και κύριοι συνάδελφοι, να κάνω μια ειδική αναφορά στην επιστροφή της επιδότησης 12% του κόστους εργασίας για τις επιχειρήσεις της Θράκης, ενός μέτρου που εισηγήθηκε το Υπουργείο Οικονομικών μαζί με το Υπουργείο Εργασίας, αποτέλεσε ανάσα για τις επιχειρήσεις του Έβρου, ενώ ταυτόχρονα η ψήφισή του έδωσε ένα τέλος στον τετραετή εμπαιγμό που υφίσταντο από την κυβέρνηση ΣΥΡΙΖΑ οι φορείς και οι επιχειρήσεις της ανατολικής Μακεδονίας και Θράκης.</p>
          <p>Κυρίες και κύριοι συνάδελφοι, η πολιτική που εφαρμόζει η Κυβέρνηση στην οικονομία φέρνει απτά αποτελέσματα και γι’ αυτό απολαμβάνει την εμπιστοσύνη της ελληνικής κοινωνίας, όπως καταδεικνύουν και όλες οι δημοσκοπικές μετρήσεις. Η συγκεκριμένη τάση ενισχύεται φυσικά και από το γεγονός πως η ανάμνηση της διακυβέρνησης του ΣΥΡΙΖΑ είναι νωπή ακόμα στη μνήμη των Ελλήνων πολιτών. Η επιβολή για ιδεοληπτικούς λόγους της εξοντωτικής φορολόγησης σε βάρος της μεσαίας τάξης, η αναντιστοιχία υποσχέσεων και πράξεων, καθώς και η χρήση μιας ακραία διχαστικής ρητορικής κατέστησαν τον ΣΥΡΙΖΑ πολιτικά τοξικό στα μάτια της ελληνικής κοινωνίας και η κοινωνία, κύριοι, σας έχει προσπεράσει.</p>
          <p>Το παραπάνω γεγονός ωστόσο, από ότι φαίνεται, δεν έχει γίνει αντιληπτό από την ηγεσία της Αξιωματικής Αντιπολίτευσης. Γι’ αυτό και χρησιμοποιώντας τις λαϊκίστικες μεθόδους του χθες, ο ΣΥΡΙΖΑ προσπαθεί μάταια να διεκδικήσει ρόλο και να αλλάξει τις πολιτικές ισορροπίες του σήμερα.</p>
          <p>Γι’ αυτό, κυρίες και κύριοι συνάδελφοι, η παράταξή μας θα πρέπει να αφήσει την Αξιωματική Αντιπολίτευση στο πολιτικό της αδιέξοδο. Απορρίπτοντας την πρόταση δυσπιστίας προς το πρόσωπο του Υπουργού Οικονομικών, παρέχουμε τη δυνατότητα στην Κυβέρνηση να στρέψει το βλέμμα της στο μέλλον και στις μεγάλες προκλήσεις που βρίσκονται μπροστά μας.</p>
          <p>Σας καλώ όλους να το πράξουμε.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_432">
          <from>Χαράλαμπος Αθανασίου</from>
          <p>Ευχαριστούμε πολύ, κύριε Δερμεντζόπουλε, και για την τήρηση του χρόνου.</p>
          <p>Ο κ. Γιάννης Δελής από το Κομμουνιστικό Κόμμα Ελλάδας έχει τον λόγο.</p>
          <p>Παρακαλώ, αν μπορείτε, κάντε όλοι τον χρόνο σας πέντε λεπτά, όπως οι δύο προηγούμενοι ομιλητές, για να προλάβουν όλοι.</p>
        </speech>
        <speech by="ioannis_delis" eId="debate_2020-10-24_speech_433">
          <from>ΙΩΑΝΝΗΣ ΔΕΛΗΣ</from>
          <p>Τι άλλο θα ακούσουν τα αυτιά μας, κυρίες και κύριοι Βουλευτές, εδώ μέσα; Ότι η Νέα Δημοκρατία στήνει στα πόδια της τη «ΛΑΡΚΟ», την ώρα που την κλείνει; Να πάτε να τα πείτε στους εργάτες αυτά, στο επόμενο συλλαλητήριο που έχουν για τη ζωή τους και για το δικαίωμά τους στη δουλειά.</p>
          <p>Τώρα όχι απλώς δυσπιστούμε και καταψηφίζουμε στη Βουλή, μα και αντιπαλεύουμε με όρους κινήματος την κυβερνητική πολιτική στο σύνολό της, όπως βέβαια καταγγέλλουμε και όλα εκείνα τα κόμματα σαν τον ΣΥΡΙΖΑ, τα οποία και προχώρησαν τον οδοστρωτήρα της αντιλαϊκής πολιτικής ως κυβερνήσεις, αλλά και τώρα από την Αντιπολίτευση, παρά τις κορώνες τους, δεν αμφισβητούν τη στόχευση της σημερινής πολιτικής, μιας πολιτικής που πρώτα σκορπά με το τσουβάλι τη φτώχεια στον λαό και μετά φέρνει στη Βουλή νέους πτωχευτικούς κώδικες, για να τη διαχειριστεί.</p>
          <p>Όλη σας η πολιτική τελικά δεν είναι παρά ένας ατελείωτος πτωχευτικός κώδικας για τις λαϊκές οικογένειες και τις σημερινές τους ανάγκες, όχι μόνο στους μισθούς, τα μεροκάματα, τις συντάξεις και τα εργατικά λαϊκά δικαιώματα, όχι μόνο στα δικαιώματα του λαού στην υγεία, τα οποία θυσιάζονται στον βωμό των κερδών των επιχειρηματικών ομίλων που γράφουν στα παλιά τους τα παπούτσια τα υγειονομικά πρωτόκολλα της πανδημίας, αλλά και στον ευρύτερο χώρο της παιδείας. Γιατί και η εκπαιδευτική πολιτική όλων των κυβερνήσεων δεν είναι παρά ένας αδυσώπητος πτωχευτικός κώδικας για τα μορφωτικά δικαιώματα των παιδιών των λαϊκών οικογενειών από το νηπιαγωγείο μέχρι το πανεπιστήμιο.</p>
          <p>Τι να θυμηθούμε; Ότι τα παιδιά εξουθενωμένα μέσα σε άχρηστες γνώσεις, πολλές φορές κολλημένα μπροστά σε μια οθόνη από το δημοτικό ή το νηπιαγωγείο ακόμα, διαπαιδαγωγούνται στον ατομισμό και τον ανταγωνισμό; Ότι πριν ακόμα κατακτήσουν τη μητρική τους γλώσσα τα στρέφετε στις ξένες γλώσσες, ως εκεί βεβαίως που είναι χρήσιμες μόνο για τουριστικές υπηρεσίες και για τη μετανάστευσή τους ενδεχομένως αργότερα; Ότι τους μαθαίνετε τη γλώσσα μέσα από συνταγές μαγειρικής και προσκλήσεις για πάρτι; Λες και έλειψαν τα όμορφα κείμενα από την ελληνική λογοτεχνία. Τον Σεφέρη τον μνημονεύετε εδώ συνέχεια και κάνετε επίδειξη ποιητικών γνώσεων, αλλά από τα σχολικά βιβλία τους μεγάλους Έλληνες ποιητές τους βγάλατε!</p>
          <p>Ότι τους μαθαίνετε τα μαθηματικά τού περίπου, στην κατ’ εξοχήν επιστήμη της ακρίβειας; Ότι τους διδάσκετε φυσικές επιστήμες χωρίς εργαστήρια και πειράματα; Ότι οι γονείς αναγκάζονται συχνά να γίνονται και δάσκαλοι εξαιτίας των δυσνόητων βιβλίων; Ότι η αισθητική αγωγή προορίζεται μονάχα για λίγους, για τα ταλέντα; Οι υπόλοιποι, δηλαδή, με τι πρέπει να τρέφονται; Με τα γνωστά τηλεσκουπίδια; Ότι ο αθλητισμός παρέχεται μονάχα σε αυτούς που έχουν τη δυνατότητα να πληρώνουν; Ότι την ολόπλευρη μόρφωση τελικά την κρατάτε μόνο για λίγους και εκλεκτούς; Ότι για τους υπόλοιπους, τους πολλούς, το μέλλον που τους ετοιμάζετε είναι μια ατέλειωτη αβεβαιότητα στη ζωή και τη δουλειά;</p>
          <p>Γι’ αυτό και τους δίνετε μόνο ψίχουλα από την αναγκαία γνώση. Γι’ αυτό και τους εξουθενώνετε με τις τράπεζες θεμάτων, που μετατρέπουν τα σχολεία σε διαρκή εξεταστικά κέντρα. Γι’ αυτό και μετατρέπετε τα πτυχία τους τα πανεπιστημιακά σε διαβατήρια ανεργίας ή το πολύ-πολύ σε ένα από τα τόσα πολλά απλά τυπικά προσόντα, που τα περισσότερα πουλιούνται ακριβά στην εκπαιδευτική αγορά, όπως τα μεταπτυχιακά.</p>
          <p>Και όλα αυτά, ξέρετε, δεν είναι δουλειά μιας μονάχα κυβέρνησης. Όλες οι κυβερνήσεις το υπηρέτησαν μια χαρά αυτό το αντιεκπαιδευτικό έργο. Κι όσο κι αν προσπάθησε η σημερινή Κυβέρνηση να πείσει για την κανονικότητα που δήθεν επανήλθε στην παιδεία, η αμφισβήτηση ήρθε από εκεί ακριβώς που δεν το περίμενε: από τους έφηβους μαθητές, τους νέους και τις νέες που με τον αγώνα τους, τα αιτήματά τους και την κοινωνική απήχηση αυτού του αγώνα τους αχρήστεψαν όλη την κυβερνητική προπαγάνδα.</p>
          <p>Καταφύγατε στις απειλές, στον εκβιασμό των μαθητών. Επιστρατεύσατε εισαγγελείς, αγανακτισμένους πολίτες, πρόθυμους διευθυντάδες των σχολείων που έφτασαν να καταδίδουν -άκουσον άκουσον!- τους ίδιους τους μαθητές τους, καλώντας μέχρι και την αστυνομία στα σχολεία, ενώ το ίδιο το Υπουργείο της Παιδείας -ναι, της Παιδείας!- έβγαζε εγκυκλίους αποκλεισμού, παρακαλώ, από την εκπαίδευση των μαθητών που αγωνίζονται, για να καταλήξετε τελικά στην άγρια καταστολή με χημικά και ξύλο έξω από την πόρτα του Υπουργείου Παιδείας και στην κράτηση δεκατετράχρονων μαθητών στη ΓΑΔΑ για μέρες.</p>
          <p>Βλέπετε αυτό το κράτος του κεφαλαίου δείχνει πολύ μεγάλη ικανότητα να τυλίγει σε μια κόλλα χαρτί δεκατετράχρονα παιδιά, αλλά άλλη τόση ανικανότητα να συλλαμβάνει φυγόδικους ναζιστές εγκληματίες σαν τον χρυσαυγίτη Παππά.</p>
          <p>Κάπου εδώ εμφανίζεται ξαφνικά και ο ΣΥΡΙΖΑ, που ενώ στην αρχή της πανδημίας μέσω της εφημερίδας «ΑΥΓΗ» λοιδορούσε τους μαθητές, φόρεσε μετά το προσωπείο του φίλου των μαθητών. Μόνο που κι εδώ «ήρθαν ντυμένοι φίλοι αμέτρητες φορές οι εχθροί μου», γιατί δεν ξεχνάμε τα έργα σας και τις ημέρες σας.</p>
          <p>Οκτώβριος 2016, η κυβέρνηση ΣΥΡΙΖΑ στέλνει εισαγγελέα και κλούβες της Αστυνομίας σε υπό κατάληψη λύκειο της Λαμίας. Μάιος 2017, το Δικαστήριο Ανηλίκων καταδικάζει τρεις μαθητές του 1ου Γυμνασίου Ρεθύμνου σε κοινωνική εργασία -γιατί;- επειδή συμμετείχαν σε κατάληψη σχολείου. Νοέμβριος 2018, η κυβέρνηση ΣΥΡΙΖΑ απαντά με ξύλο και χημικά σε διαμαρτυρία μαθητών στο 2ο Γενικό Λύκειο Συκεών. Πάει πολύ, λοιπόν, για τον ΣΥΡΙΖΑ να εμφανίζεται ως φίλος των μαθητών.</p>
          <p>Αλήθεια, όμως, τι ζητούν τώρα -και κλείνω, κύριε Πρόεδρε- οι μαθητές και δέχονται τέτοια επίθεση; Απλά, την ασφαλή λειτουργία των σχολείων τους σε συνθήκες πανδημίας, με όλους τους απαραίτητους εκπαιδευτικούς και όλο το αναγκαίο προσωπικό καθαριότητας, τα στοιχειώδη δηλαδή, τα λογικά, τα αναγκαία και γι’ αυτό έχουν τη συμπαράσταση της κοινωνίας, γι’ αυτό και λυσσάζει αυτός ο αγώνας τους την Κυβέρνηση.</p>
          <p>Γιατί, εκτός των άλλων, αυτά τα αιτήματα χρειάζονται και χρήματα, χρήματα κρατικά, δηλαδή αυτά τα παλιόπαιδα, κύριε Υπουργέ των Οικονομικών, αμφισβητούν τον ίδιο τον πυρήνα της πολιτικής σας, που είναι να δίνει πακτωλούς δισεκατομμυρίων στο ΝΑΤΟ και τους επιχειρηματικούς ομίλους και να αφήνει την παιδεία και την υγεία στα αζήτητα.</p>
          <p>Οι μαθητές που αγωνίζονται δείχνουν τον δρόμο και ο λαός τα παιδιά του δεν τα εγκαταλείπει.</p>
          <p>Ευχαριστώ.</p>
        </speech>
        <speech by="xaralampos_athanasiou" eId="debate_2020-10-24_speech_434">
          <from>Χαράλαμπος Αθανασίου</from>
          <p>Ο Υφυπουργός Οικονομικών κ. Ζαββός έχει τον λόγο.</p>
        </speech>
        <speech by="georgios_zabbos" eId="debate_2020-10-24_speech_435">
          <from>ΓΕΩΡΓΙΟΣ ΖΑΒΒΟΣ</from>
          <p>Κύριε Πρόεδρε, κυρίες και κύριοι Βουλευτές, η σημερινή πρόταση δυσπιστίας που υπέβαλε ο ΣΥΡΙΖΑ είναι πραγματικά οξύμωρη, ιδίως αν σκεφτεί κανείς τα όσα έχει επιτύχει το οικονομικό επιτελείο της Κυβέρνησης και ο Υπουργός Οικονομικών, ο Χρήστος Σταϊκούρας, μέσα μόλις σε δεκαπέντε μήνες και ιδίως αν τα συγκρίνουμε και με τα έργα της πενταετούς διακυβέρνησης του ΣΥΡΙΖΑ.</p>
          <p>Η πρόταση δυσπιστίας υποβάλλεται σε μια άκαιρη πολιτικά συγκυρία, που η χώρα αντιμετωπίζει τρεις απανωτές κρίσεις: την υγειονομική, την εθνική και την οικονομική. Την ώρα που παλεύουμε με όλες μας τις δυνάμεις, μαζί με τους εταίρους μας, να αντιμετωπίσουμε μια πρωτόγνωρη κατάσταση, ακριβώς αυτή τη στιγμή επιλέγει ο ΣΥΡΙΖΑ να προβάλει ενστάσεις δίνοντας τάχα μαθήματα κοινωνικής τραπεζικής πολιτικής και ευαισθησίας. Ποιοι δηλαδή; Αυτοί που αποδείχτηκαν ανίκανοι να χειριστούν την κρίση, όταν ήταν στην κυβέρνηση. Αυτοί που ως πειραματιζόμενοι μάγοι έπαιξαν τη χώρα στα ζάρια, φόρτωσαν αυτή τη γενιά αλλά και τις επόμενες γενιές με τεράστια και αχρείαστα χρέη και έστειλαν για αναζήτηση δουλειάς στην αλλοδαπή ό,τι το καλύτερο έχει αυτή η χώρα.</p>
          <p>Αν δείχνει, όμως, κάτι αυτή η πρόταση δυσπιστίας εναντίον του Υπουργού Οικονομικών είναι ότι υπάρχει κρίση ταυτότητας στον ΣΥΡΙΖΑ και ότι υπάρχει έλλειψη ουσιαστικών πολιτικών προτάσεων.</p>
          <p>Για να είμαστε σαφείς, η Νέα Δημοκρατία δεν χαρίζει σε κανέναν το προνόμιο της κοινωνικής ευαισθησίας. Αντίθετα, αυτή η Κυβέρνηση έχει κάνει πλήθος μεταρρυθμίσεων στην οικονομία, στις επενδύσεις, στα εργασιακά, στην ψηφιοποίηση του κράτους, που αποσκοπούν ακριβώς στην ανακούφιση των πιο ευάλωτων εισοδηματικά στρωμάτων και αυτές οι μεταρρυθμίσεις έχουν την αποδοχή της πλειοψηφίας της κοινωνίας.</p>
          <p>Σε σχέση με τον Πτωχευτικό Κώδικα, κυρίες και κύριοι του ΣΥΡΙΖΑ, παραβλέπετε για λόγους μάλλον μιας στείρας αντιπολίτευσης τον καινοτόμο χαρακτήρα ενός νομοσχεδίου που εσείς ως κυβέρνηση δεσμευθήκατε να φέρετε στη Βουλή. Είναι ένα νομοσχέδιο το οποίο έχει στόχο να απεγκλωβίσει τους οφειλέτες από προηγούμενους αντίστοιχους νόμους που είχαν ως αποτέλεσμα τον αποκλεισμό τους από την οικονομική ζωή της χώρας.</p>
          <p>Το νομοσχέδιο για τη ρύθμιση των οφειλών και την παροχή δεύτερης ευκαιρίας αντιμετωπίζει συνολικά το πρόβλημα του ιδιωτικού χρέους και δίνει τη δυνατότητα ρύθμισης οφειλών για φυσικά και νομικά πρόσωπα, ιδιώτες, επιτηδευματίες και επιχειρήσεις. Παρέχει πραγματικά τη δεύτερη ευκαιρία σε περίπτωση πτώχευσης, ώστε τα χρέη των νομικών και φυσικών προσώπων να μην τους ακολουθούν επ’ αόριστον. Ακόμα, δίνει ρεαλιστική λύση και στο ζήτημα της πρώτης κατοικίας.</p>
          <p>Η πρόταση δυσπιστίας κατευθύνεται ενάντια σε έναν Υπουργό που υλοποιεί μια πολιτική σε έναν τομέα που έχει ανάγκη ριζικής εξυγίανσης, ώστε να μπορέσει έπειτα από πολύ καιρό να αποκολληθεί η ελληνική οικονομία από το τέλμα.</p>
          <p>Θα ήθελα πολύ σύντομα να αναφερθώ σε τέσσερις μεταρρυθμίσεις που έχει κάνει το Υπουργείο Οικονομικών και η Κυβέρνηση της Νέας Δημοκρατίας στον χρηματοπιστωτικό τομέα.</p>
          <p>Πρώτον, τι κάναμε για τα μη εξυπηρετούμενα δάνεια, τα κόκκινα δάνεια; Όταν η Κυβέρνηση τον Ιούλιο του 2019 πήρε την ισχυρή λαϊκή εντολή, ένα από τα οξύτερα προβλήματα που είχε μπροστά της ήταν ο τεράστιος όγκος των κόκκινων δανείων που αντιστοιχούσαν στον μεγαλύτερο δείκτη που έχει δει ποτέ κανείς στην Ευρωζώνη. Περί το 50% των υπαρχόντων δανείων ήταν κόκκινα. Αυτά ήταν μια σφιχτή θηλιά στην οικονομία και αντανακλούσαν τις σωρευμένες αστοχίες της προηγούμενης πενταετίας του ΣΥΡΙΖΑ. Δηλαδή, μετά τις ανακεφαλαιοποιήσεις με τα χρήματα του Έλληνα φορολογούμενου, τον οποίο είχε γονατίσει η οικονομική κρίση και τα έργα της διακυβέρνησης του ΣΥΡΙΖΑ, η προηγούμενη κυβέρνηση επέλεξε να παρακολουθεί παθητικά τα κόκκινα δάνεια να αυξάνονται, χωρίς ουσιαστική παρέμβαση, χωρίς σχέδιο, χωρίς προοπτική εξόδου από τον φαύλο κύκλο.</p>
          <p>Γι’ αυτό, κορυφαία πολιτική επιλογή της Κυβέρνησής μας ήταν η υλοποίηση άμεσα του προγράμματος «ΗΡΑΚΛΗΣ». Μέσα σε χρόνους ρεκόρ, που σπάνια γνώρισε μεταρρύθμιση σε αυτή τη χώρα, σχεδιάσαμε, διαπραγματευτήκαμε, νομοθετήσαμε και εφαρμόσαμε τον «ΗΡΑΚΛΗ». Και αυτά μέσα από τεράστιες αντιξοότητες και αντιδράσεις αρχικά, γιατί «ξεκουνούσαμε» συμφέροντα τα οποία βόλευε αυτή η τοξική άπνοια και η απραξία. Και όλα αυτά πάνω στις πλάτες του Έλληνα φορολογούμενου.</p>
          <p>Έχουμε τώρα να εφαρμόζεται από την Κυβέρνηση με τεράστια επιτυχία μια λύση συστημικής εμβέλειας που μειώνει σε πρώτη φάση κατά 40% ή κατά 30 δισεκατομμύρια ευρώ τον όγκο των κόκκινων δανείων και αυτό σε διάστημα κατ’ ουσία πολύ μικρό. Είναι ένα σχέδιο που εγκρίθηκε και υποστηρίχθηκε από τα ευρωπαϊκά όργανα και τη διεθνή επενδυτική κοινότητα. Σήμερα η μια τράπεζα δίνει τη σκυτάλη στην επόμενη και οι τέσσερις συστημικές τράπεζες εναρμονίζονται τελικά ακριβώς στο ίδιο μήκος κύματος. Μέσα σε δεκαπέντε μήνες από την ανάληψη της διακυβέρνησης τρεις από τις τέσσερις συστημικές τράπεζες έχουν ήδη ενταχθεί στο πρόγραμμα «ΗΡΑΚΛΗΣ» και με βάση τις ανακοινώσεις της έπεται και η τέταρτη.</p>
          <p>Το πρόγραμμα «ΗΡΑΚΛΗΣ» είναι μια λύση η οποία δεν επιβαρύνει τον Έλληνα φορολογούμενο ούτε στο ελάχιστο. Αντίθετα, αντλεί τη χρηματοδότηση από τους επενδυτές. Και επιτρέψτε μου να πω εδώ ότι αυτό αποτελεί μία κρίσιμης σημασίας πολιτική παρατήρηση. Αυτή είναι η μεγάλη επιτυχία της πολιτικής της Κυβέρνησης με γρήγορη απόδοση και χωρίς το παραμικρό κόστος για τον Έλληνα φορολογούμενο.</p>
          <p>Είναι μια λύση που στηρίζεται επιπλέον στην εμπιστοσύνη των αγορών, δηλαδή στην εμπιστοσύνη που επιδεικνύουν διεθνώς στην πολιτική και την οικονομική διαχείριση της παρούσας Κυβέρνησης.</p>
          <p>Με τη μείωση των κόκκινων δανείων οι τράπεζες θα απαλλαγούν από το χειρότερο βάρος και θα εστιαστούν στη μόνη δουλειά που πρέπει να κάνουν σωστά, δηλαδή στην παροχή ρευστότητας στην πραγματική οικονομία, στους μικρομεσαίους και στα νοικοκυριά.</p>
          <p>Τελικά, ποιος είναι πιο κοινωνικά ευαίσθητος; Αυτός που βλέπει τα κόκκινα δάνεια να εκτινάσσονται, γονατίζοντας τον πολίτη από την έλλειψη στοιχειώδους πρόσβασης στη ρευστότητα και στο τραπεζικό σύστημα ή εκείνος που τα μειώνει χωρίς να επιβαρύνει τον Έλληνα φορολογούμενο και ανοίγει νέες προοπτικές για χρηματοδοτήσεις και ανάπτυξη;</p>
          <p>Όμως, οι μεταρρυθμίσεις δεν σταματούν εδώ.</p>
          <p>Περνάω στις μικροχρηματοδοτήσεις που ψηφίσαμε τρία κόμματα εδώ, στο νομοθέτημα που έφερε η ελληνική Κυβέρνηση για το πλαίσιο των μικροχρηματοδοτήσεων που είναι ένα καινοτόμο εργαλείο παροχής ρευστότητας σε όλους αυτούς που είναι αποκλεισμένοι από τον τραπεζικό δανεισμό, φοιτητές, μικρομεσαίους, ελεύθερους επαγγελματίες, start-ups. Οι πιστώσεις θα φτάνουν έως 25.000 ευρώ, χωρίς οι δανειολήπτες να υποχρεούνται σε παροχή εμπράγματης εξασφάλισης.</p>
          <p>Ψηφίσαμε και τον νόμο για την εταιρική διακυβέρνηση, με τον οποίο ενισχύουμε τη διαφάνεια και αποσκοπούμε στην προστασία των μικροεπενδυτών. Αποκαθιστούμε την αξιοπιστία της ελληνικής κεφαλαιαγοράς, ώστε να προσελκύει επενδυτές. Ενθαρρύνουμε τις εισηγμένες εταιρείες να διαμορφώνουν μια εταιρική κουλτούρα. Θωρακίζουμε θεσμικά την Κεφαλαιαγορά. Αυστηροποιούμε τις κυρώσεις τόσο για τις εισηγμένες εταιρείες όσο και για τους ορκωτούς ελεγκτές. Βάζουμε βάσεις για την ανάταξη της ελληνικής Κεφαλαιαγοράς και του Χρηματιστηρίου.</p>
          <p>Περάσαμε, ψηφίσαμε και το νομοσχέδιο για την καταπολέμηση του «ξεπλύματος» χρήματος, ένα νομοσχέδιο που ενισχύει τη διαφάνεια, ώστε να εντοπίζονται έγκαιρα και να αντιμετωπίζονται τα φαινόμενα του «ξεπλύματος».</p>
        </speech>
        <speech by="xaralampos_athanasiou" eId="debate_2020-10-24_speech_436">
          <from>Χαράλαμπος Αθανασίου</from>
          <p>Κύριε Υπουργέ, σε δέκα λεπτά πρέπει να κλείσουμε.</p>
        </speech>
        <speech by="georgios_zabbos" eId="debate_2020-10-24_speech_437">
          <from>ΓΕΩΡΓΙΟΣ ΖΑΒΒΟΣ</from>
          <p>Κύριε Πρόεδρε, βρισκόμαστε σε μια κρίση την οποία το Υπουργείο Οικονομικών αντιμετωπίζει με συνεχείς μεταρρυθμίσεις τα ζητήματα που αγγίζουν τους πολίτες και διευκολύνουν την επιχειρηματικότητα. Σε αυτόν τον τομέα έχουν γίνει φορολογικές ρυθμίσεις, αλλά και στον τομέα των οικονομικών συναλλαγών κάναμε ρυθμίσεις για τη μη καταχώριση στον «ΤΕΙΡΕΣΙΑ» των επιταγών σε καθυστέρηση, δίνοντας έτσι μια ανάσα στους επιχειρηματίες που επλήγησαν άμεσα από το lockdown και τους επιβληθέντες περιορισμούς.</p>
          <p>Στην ίδια συγκυρία στο Υπουργείο Οικονομικών επιταχύνουμε τις αποζημιώσεις στους πληγέντες από τις πρόσφατες φυσικές καταστροφές, προβλέποντας για πρώτη φορά τη δυνατότητα προκαταβολής μέρους της αποζημίωσης, πριν ολοκληρωθούν οι διαδικασίες καταγραφής των ζημιών.</p>
          <p>Κύριε Πρόεδρε, έχουμε και το Ταμείο Ανάκαμψης που πιστεύουμε ότι παρέχει μια μοναδική ευκαιρία ουσιαστικού μετασχηματισμού του παραγωγικού ιστού της χώρας, αλλά και του τραπεζικού συστήματος, τεράστιου και αναγκαίου εγχειρήματος για να μπορέσουμε να είμαστε στους κερδισμένους της επόμενης μέρας, σε αυτούς που θα μπορέσουν να ανταγωνιστούν ισότιμα στη νέα οικονομία που διαγράφει η ψηφιακή μετάβαση και η πράσινη ανάπτυξη.</p>
        </speech>
        <speech by="xaralampos_athanasiou" eId="debate_2020-10-24_speech_438">
          <from>Χαράλαμπος Αθανασίου</from>
          <p>Κύριε Υπουργέ, παρακαλώ, ολοκληρώστε γιατί έχουμε και τον χρόνο στον οποίο πρέπει να φύγουν οι υπάλληλοι.</p>
        </speech>
        <speech by="georgios_zabbos" eId="debate_2020-10-24_speech_439">
          <from>ΓΕΩΡΓΙΟΣ ΖΑΒΒΟΣ</from>
          <p>Τελειώνω, κύριε Πρόεδρε.</p>
          <p>Τελειώνοντας θα ήθελα να πω ότι το Υπουργείο Οικονομικών και ο Υπουργός Οικονομικών Χρήστος Σταϊκούρας έχει ένα φιλόδοξο και συνεκτικό σχέδιο -που προσαρμόζουμε διαρκώς, ανάλογα με τις ραγδαίες εξελίξεις- και έχει ως σκοπό να καταστήσει την Ελλάδα μια ισχυρή οικονομική περιφερειακή δύναμη με πρωταγωνιστικό ρόλο στους ευρωπαϊκούς θεσμούς.</p>
        </speech>
        <speech by="xaralampos_athanasiou" eId="debate_2020-10-24_speech_440">
          <from>Χαράλαμπος Αθανασίου</from>
          <p>Ωραία, ευχαριστούμε, κύριε Υπουργέ.</p>
        </speech>
        <speech by="georgios_zabbos" eId="debate_2020-10-24_speech_441">
          <from>ΓΕΩΡΓΙΟΣ ΖΑΒΒΟΣ</from>
          <p>Κυρίες και κύριοι Βουλευτές, σας καλώ επομένως να καταψηφίσετε την πρόταση δυσπιστίας του ΣΥΡΙΖΑ εναντίον του Υπουργού Οικονομικών κ. Σταϊκούρα.</p>
          <p>Σας ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_442">
          <from>Χαράλαμπος Αθανασίου</from>
          <p>Ευχαριστούμε.</p>
          <p>Το πρόβλημά μας δεν είναι να παραμείνει το Προεδρείο για εσάς. Όμως, στις 0.30΄ αρχίζουν τα μέτρα. Οι υπάλληλοι της Βουλής χρειάζονται ένα ημίωρο για να πάνε στα σπίτια τους. Συνεπώς θα έλεγα να μιλήσει τώρα ο κ. Λαζαρίδης και η κ. Αυγέρη και ενδεχομένως ένας ακόμα. Άρα ο κατάλογος θα συνεχιστεί αύριο το πρωί.</p>
          <p>Τηρήστε παρακαλώ τον χρόνο στα πέντε λεπτά για να μιλήσουν περισσότεροι.</p>
          <p>Κύριε Λαζαρίδη, έχετε τον λόγο.</p>
        </speech>
        <speech by="makarios_lazaridis" eId="debate_2020-10-24_speech_443">
          <from>ΜΑΚΑΡΙΟΣ ΛΑΖΑΡΙΔΗΣ</from>
          <p>Ευχαριστώ πολύ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, αποδεικνύεται για άλλη μια φορά ότι ο πανικός είναι κακός σύμβουλος. Ο κ. Τσίπρας αιχμάλωτος στον πανικό, τον οποίο του προκαλούν τα εσωκομματικά του προβλήματα και η αποστροφή της κοινωνίας, την πάτησε για άλλη μια φορά.</p>
          <p>Ας το πούμε λοιπόν «λιανά», που λέμε και στην Καβάλα. Η χώρα μας αντιμετωπίζει την ώρα αυτή δύο πολύ σοβαρές και κρίσιμες για το μέλλον της εξωγενείς προκλήσεις, καθώς από την έκβασή τους θα κριθεί η πορεία μας τα επόμενα πολλά χρόνια.</p>
          <p>Από τη μια είναι οι αλλεπάλληλες προκλήσεις της Τουρκίας, από την Κύπρο έως την Κρήτη και από την Κρήτη ως τον Έβρο, προκλήσεις που επιβάλλουν να είμαστε όλοι ενωμένοι και σε εγρήγορση. Από την άλλη είναι η νέα επέλαση του κορωνοϊού που επιβάλλει πρόσθετα μέτρα για την ανάσχεσή του και προκαλεί παρενέργειες σε βάρος της οικονομίας, των επιχειρήσεων, των εργαζομένων και των ανέργων.</p>
          <p>Κι όλα αυτά η Αξιωματική Αντιπολίτευση τα αγνοεί, τους γυρίζει την πλάτη, δείχνει πόσο μακριά στέκεται από τα πιο κρίσιμα ζητήματα που απασχολούν όλους τους Έλληνες. Στην προσπάθειά της να συγκαλύψει τις εσωκομματικές τριβές, καταφεύγει σε υποκριτική, στείρα, αντιπαραγωγική τακτική κι έρχεται σε ευθεία αντίθεση με τη θεσμική της υποχρέωση, επιδεικνύει πολιτική υποκρισία. Ισχυρίζονται ότι η Κυβέρνηση βάζει τέλος στην προστασία της πρώτης κατοικίας. Και ποιοι το λένε αυτό; Εκείνοι που με το τρίτο αχρείαστο μνημόνιο δεσμεύτηκαν να βάλουν τέλος στην προστασία της. Εκείνοι που με διαδοχικούς νόμους έβαλαν τέλος στο πλαίσιο που υπήρχε. Εκείνοι που από το «κανένα σπίτι στα χέρια τραπεζίτη» και τη «σεισάχθεια» έκαναν είκοσι πέντε χιλιάδες και πλέον ηλεκτρονικούς πλειστηριασμούς. Εκείνοι που επέβαλαν αυτόφωρη διαδικασία για όσους εμπόδιζαν πλειστηριασμούς και κουβαλούσαν στη ΓΑΔΑ αποστασιοποιημένους συντρόφους τους.</p>
          <p>Όλοι αυτοί στρέφονται τώρα εναντίον ενός Πτωχευτικού Κώδικα που διορθώνει κακώς κείμενα δεκαετιών με τρόπο ρεαλιστικό, δίκαιο και κοινωνικά ευαίσθητο. Πώς; Με πρόνοιες για πρόληψη, έγκαιρη προειδοποίηση και νέο ξεκίνημα είτε ρυθμίζοντας με ευνοϊκούς όρους τις οφειλές είτε παρέχοντας μια δεύτερη ευκαιρία για όσους έχασαν την πρώτη, με κοινωνική ευαισθησία αφού η πρώτη κατοικία προστατεύεται ως πάγια πολιτική κοινωνικής προστασίας των ευάλωτων νοικοκυριών, με δικαιοσύνη μέσα από ελέγχους για αποφυγή αξιοποίησης των ρυθμίσεων από στρατηγικούς κακοπληρωτές, με ρυθμίσεις που προβλέπουν αποπληρωμή έως διακόσιες σαράντα δόσεις για χρέη προς τράπεζες, διαχειριστές δανείων και δημόσιο, με κρατική επιδότηση των δανείων πρώτης κατοικίας των ευάλωτων νοικοκυριών για πέντε έτη προκειμένου να αντεπεξέλθει ο οφειλέτης στη συνολική ρύθμιση χρεών και να διασώσει ολόκληρη την περιουσία του.</p>
          <p>Φέρνουμε ένα πολύ πιο δίκαιο και κοινωνικά ευαίσθητο πλαίσιο το οποίο επιλύει οριστικά το πρόβλημα και δεν το πετάει απλά κάτω από το χαλάκι όπως κάνατε εσείς, κύριοι του ΣΥΡΙΖΑ, σε τόσες περιπτώσεις. Κι εσείς, αντί για μια υπεύθυνη ματιά, παριστάνετε τους έκπληκτους και τους δήθεν επαναστατημένους. Εάν δεν είναι αυτά κραυγαλέα δείγματα πολιτικής υποκρισίας, τότε τι είναι; Εάν αυτά δεν είναι δείγματα αντιφάσεων και αναξιοπιστίας, τότε τι είναι; Εάν αυτά δεν δείχνουν έλλειμμα υπευθυνότητας και μάλιστα σε κρίσιμες ώρες, τι δείχνουν;</p>
          <p>Κυρίες και κύριοι συνάδελφοι, υπάρχει σήμερα ένας Πρωθυπουργός, ο Κυριάκος Μητσοτάκης, και μια Κυβέρνηση, η Κυβέρνηση της Νέας Δημοκρατίας, η οποία απλώνει μεθοδικά με αυξημένα αντανακλαστικά προσαρμοστικότητας ένα στρατηγικό δίχτυ ασφαλείας πάνω από την ελληνική οικονομία και ολόκληρη την κοινωνία. Πρόκειται για μια Κυβέρνηση η οποία είχε εκπονήσει ένα ρεαλιστικό και αποτελεσματικό πακέτο πενήντα εννέα μέτρων που συνολικά θα ξεπεράσει τα 24 δισεκατομμύρια ευρώ. Πρόκειται για μια Κυβέρνηση που, παρά την αρνητική συγκυρία, μεταμορφώνει το φορολογικό τοπίο μειώνοντας φόρους και εισφορές, τρέχοντας παράλληλα σημαντικές μεταρρυθμίσεις. Αυτή βέβαια είναι η Κυβέρνηση του Κυριάκου Μητσοτάκη. Πρόκειται για μια Κυβέρνηση η οποία με την πολιτική της υπευθυνότητα και τη γλώσσα της αλήθειας εμπνέει και θα συνεχίσει να εμπνέει τους Έλληνες.</p>
          <p>Από τη μια υπάρχει σοβαρότητα και υπευθυνότητα και από την άλλη ανευθυνότητα και πολιτικός καιροσκοπισμός. Από τη μια υπάρχει πραγματική έγνοια για την Ελλάδα και την κοινωνία και από την άλλη η απόπειρα εξαπάτησης και ο εμπαιγμός και τα πυροτεχνήματα βεβαίως για να καλύψει η Αξιωματική Αντιπολίτευση τη γύμνια και την ένδεια πολιτικών θέσεων και επιχειρημάτων.</p>
          <p>Αυτή είναι και θα είναι στο διηνεκές η ειδοποιός διαφορά μας και η διαφορά αυτή θα μετατρέψει και την πρόταση μομφής σε μπούμερανγκ για τους εμπνευστές της.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_444">
          <from>Χαράλαμπος Αθανασίου</from>
          <p>Κι εμείς ευχαριστούμε, κύριε Λαζαρίδη, και για την τήρηση του χρόνου.</p>
          <p>Εν όψει του χρόνου, όπως σας είπα, υπάρχει πρόβλημα με τους υπαλλήλους, αλλά και για όλους, γιατί πρέπει να μετακινηθείτε κι εσείς, θα μιλήσουν πρώτη η κ. Αυγέρη, δεύτερος ο κ. Πνευματικός, τρίτος ο κ. Νικόλαος Παππάς, τέταρτος ο κ. Μαρκόπουλος, πέμπτος ο κ. Φραγγίδης, έκτη η κ. Μπίζιου και έβδομος ο κ. Τσιγκρής. Οι υπόλοιποι θα μιλήσετε αύριο το πρωί με πρώτο τον κ. Τζανακόπουλο, μετά τον κ. Φωτήλα, την κ. Κανέλλη και τον κ. Μουζάλα.</p>
          <p>Κυρία Αυγέρη, έχετε τον λόγο.</p>
        </speech>
        <speech by="theodora_augeri" eId="debate_2020-10-24_speech_445">
          <from>ΘΕΟΔΩΡΑ ΑΥΓΕΡΗ</from>
          <p>Σας ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, την περασμένη Πέμπτη η Κυβέρνηση της Νέας Δημοκρατίας αποπειράθηκε να διαπράξει τη μέγιστη ίσως ύβρη στη μέχρι τώρα θητεία της. Αποπειράθηκε να περάσει στα μουλωχτά νόμο με τον οποίο ουσιαστικά καταργεί την προστασία της πρώτης κατοικίας. Αποπειράθηκε να περάσει στα μουλωχτά νόμο με τον οποίο ανακεφαλαιοποιημένες από τον ιδρώτα του ελληνικού λαού ιδιωτικές τράπεζες μπορούν να αρπάξουν τα σπίτια των ανθρώπων του μόχθου.</p>
          <p>Και την ίδια στιγμή, όσο το επιχειρούσε αυτό, με όλη την Κοινοβουλευτική Ομάδα της Νέας Δημοκρατίας συντονισμένη να λέει ότι τάχα η Κυβέρνηση δίνει δεύτερη ευκαιρία στους δεκάδες χιλιάδες τίμιους οφειλέτες, ο Πρωθυπουργός σχεδίαζε να εμφανιστεί με νέο τηλεοπτικό διάγγελμα ως ο άσπιλος ηγέτης, να μπει στα σπίτια τα οποία τώρα απειλεί η Κυβέρνηση της Νέας Δημοκρατίας να βγάλει στο σφυρί και να ανακοινώσει νέα μέτρα για την προστασία της υγείας από τον κορωνοϊό. Δηλαδή ο κ. Μητσοτάκης είχε σχεδιάσει να κάνουν οι Βουλευτές του και το Υπουργικό Συμβούλιο και εσείς, κύριε Σταϊκούρα, τη «βρώμικη» δουλειά στο Κοινοβούλιο και ο ίδιος ο κ. Μητσοτάκης τεχνηέντως να απόσχει, να βγει εκτός κάδρου σαν να μην είναι ο κύριος υπεύθυνος. Ο κ. Μητσοτάκης σχεδίαζε για μια ακόμη φορά να βγει στην τηλεόραση ως ο προστάτης, ο σωτήρας.</p>
          <p>Πάνω, λοιπόν, που είχε στηθεί άλλο ένα σκηνικό επικοινωνιακής διαχείρισης και απόκρυψης εις βάρος και της περιουσίας και της υγείας των πολιτών ήρθε η πρόταση μομφής κατά του κυρίου Υπουργού των Οικονομικών που ανακοίνωσε ο Αλέξης Τσίπρας. Και ξαφνικά το νεοδημοκρατικό οικοδόμημα ταρακουνήθηκε, αιφνιδιάστηκε, δεν το περίμενε. Είναι δείγμα της αλαζονείας που προκαλεί η επίφαση της παντοδυναμίας σας, κυρίες και κύριοι της Νέας Δημοκρατίας.</p>
          <p>Αυτοδύναμοι, ναι, είστε. Με τα ΜΜΕ στο πλευρό σας, ναι, είστε. Όμως, παντοδύναμοι δεν είστε, γιατί ο ελληνικός λαός αρχίζει και καταλαβαίνει πως τον εξαπατήσατε. Και τον εξαπατήσατε, όχι γιατί δώσατε μια μάχη σκληρή ευρωπαϊκή με όλες τις δυνάμεις σας για το δίκιο όσων σας εμπιστεύτηκαν, μια μάχη που δεν σας βγήκε. Και, ειρήσθω εν παρόδω, δεν σας βγαίνουν οι μάχες όπου και αν σταθείτε και όπου κι αν βρεθείτε.</p>
          <p>Εξαπατήσατε τον ελληνικό λαό γιατί ακριβώς δεν δίνετε καμμία μάχη. Μόνοι σας φέρνετε νομοσχέδια, μικρά μνημόνια φέρνετε.</p>
          <p>Σοκάρεται, λοιπόν, η Νέα Δημοκρατία με την πρόταση μομφής και η πρώτη της αντίδραση μέσα σε τούτη εδώ την Αίθουσα ήταν ότι εμείς ως Αξιωματική Αντιπολίτευση δεν χρησιμοποιούμε σωστά τα μέσα κοινοβουλευτικού ελέγχου, ότι δεν είναι σωστή η συγκυρία αυτή εν μέσω πανδημίας.</p>
          <p>Και συγγνώμη, δηλαδή, είναι σωστή η συγκυρία για την Κυβέρνηση της Νέας Δημοκρατίας εν μέσω πανδημίας, όταν λέει στον κόσμο να μείνει σπίτι του, η ίδια να σχεδιάζει πώς να του πάρουν οι τράπεζες τα σπίτια;</p>
          <p>Στην πρώτη φάση της πανδημίας ο κ. Μητσοτάκης έλεγε στον κόσμο «μένουμε σπίτι, για να κλείσουμε έξω τον κορωνοϊό». Τώρα τι μας λέτε στη δεύτερη φάση; Στη δεύτερη φάση της πανδημίας, χωρίς αιδώ, χωρίς ντροπή, ο κ. Μητσοτάκης φέρνει τον νέο Πτωχευτικό Κώδικα που ανοίγει την πόρτα στους πλειστηριασμούς πρώτης κατοικίας δίνοντας το σύνθημα στα αρπακτικά: Σας παίρνουμε το σπίτι. Και την ίδια ώρα κάποια άλλα αρπακτικά σουλατσάρουν προκλητικά στο Αιγαίο. Και την ίδια ώρα σε αυτή την Αίθουσα από τα κυβερνητικά έδρανα μέλος της ελληνικής κυβέρνησης αποκαλεί εθνικισμό τα δώδεκα ναυτικά μίλια.</p>
          <p>Πόσες πληγές μπορείτε, κυρίες και κύριοι της Νέας Δημοκρατίας, να προκαλέσετε στην αξιοπρέπεια του ελληνικού λαού; Και επειδή scripta manent, έχω μπροστά μου τα Πρακτικά από την ομιλία του Υπουργού, του κ. Χρυσοχοΐδη, αν και δεν χρειάζονται Πρακτικά γιατί απ’ ό,τι θυμάμαι -παρούσα ήμουν- ο κ. Χρυσοχοΐδης δεν μίλησε αυτό που λέμε «by heart». Διάβαζε. Γραπτή ήταν η απάντησή του. Άρα νομίζω ότι μπορεί και ο ίδιος να δώσει αυτολεξεί αυτά που έγραψε ή που του έγραψαν. Είπε προς εμάς ο κ. Χρυσοχοΐδης: «Επιστρατεύετε επικίνδυνα όπλα για να επιβιώσετε: εθνικισμό με τα δώδεκα ναυτικά μίλια». Το καταθέτω στα Πρακτικά σε περίπτωση που ο Υπουργός ξέχασε τις σημειώσεις του εδώ πέρα.</p>
        </speech>
        <scene>(Στο σημείο αυτό η Βουλευτής κ. Θεοδώρα (Δώρα)</scene>
        <speech by="xaralampos_athanasiou" eId="debate_2020-10-24_speech_446">
          <from>Χαράλαμπος Αθανασίου</from>
          <p>Ευχαριστούμε και εμείς.</p>
          <p>Τον λόγο έχει ο κ. Σπύρος Πνευματικός από τη Νέα Δημοκρατία και μετά να ετοιμάζεται να πάρει το λόγο ο κ. Νικόλαος Παππάς, ενώ στη συνέχεια ο Δημήτρης Μαρκόπουλος.</p>
          <p>Κύριε Πνευματικέ, έχετε τον λόγο.</p>
        </speech>
        <speech by="spuridonas_pneumatikos" eId="debate_2020-10-24_speech_447">
          <from>ΣΠΥΡΙΔΩΝΑΣ ΠΝΕΥΜΑΤΙΚΟΣ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, πραγματικά μένω έκπληκτος με τη συγκυρία που επέλεξε ο Αρχηγός της Αξιωματικής Αντιπολίτευσης να εγείρει ένα τέτοιο ζήτημα, την πρόταση δυσπιστίας προς τον Υπουργό Οικονομικών της χώρας μας, τον κ. Χρήστο Σταϊκούρα, εν μέσω σοβαρότατων κρίσεων που περνάει αυτή τη στιγμή η χώρα μας, τόσο με την έξαρση της πανδημίας του κορωνοϊού όσο και με τις ελληνοτουρκικές σχέσεις, που είναι σε πολύ κρίσιμο σημείο αυτή την περίοδο. Ειλικρινά αναρωτιέμαι ποιος είναι ο πραγματικός λόγος, αλλά και τι όφελος πιστεύει ο ΣΥΡΙΖΑ ότι θα αποκομίσει από τη συζήτηση αυτή. Μήπως όλο αυτό γίνεται για να ισορροπήσει ο Αρχηγός της Αξιωματικής Αντιπολίτευσης τα εσωτερικά ζητήματα του κόμματός του, αποβλέποντας στη χαμένη συσπείρωση του κόσμου του ή μήπως απλά για λόγους επικοινωνιακής πολιτικής; Θα δούμε.</p>
          <p>Ας περάσω, όμως, στην ουσία. Το νομοσχέδιο αυτό που προτείνει η Κυβέρνησή μας και το έχει φέρει για ψήφιση έρχεται να δώσει μία ακόμα ευκαιρία στους ανθρώπους εκείνους οι οποίοι έχουν οφειλές στο δημόσιο, τα ταμεία και τις τράπεζες και δεν έχουν τηρήσει τις υποχρεώσεις τους. Εισάγει ένα ρεαλιστικό πλαίσιο για την αντιμετώπιση του ιδιωτικού χρέους, που είναι μια πραγματική απειλή για τη χώρα μας και την ελληνική κοινωνία. Το ιδιωτικό αυτό χρέος φτάνει περίπου τα 234 δισεκατομμύρια ευρώ. Ως αποτέλεσμα πλήττεται η παραγωγική οικονομία, τα έσοδα του κράτους και φυσικά διαιωνίζεται η ομηρία διάρκειας των υπερχρεωμένων οφειλετών, η οποία μετακυλίεται και στις επόμενες γενιές.</p>
          <p>Η πρόταση, λοιπόν, της Κυβέρνησης εστιάζει σε τρεις άξονες: στην πρόληψη, την αντιμετώπιση της υπερχρέωσης και στην επανεκκίνηση και στην παροχή μιας δεύτερης ευκαιρίας. Όλα αυτά, βεβαίως, διαχωρίζοντας τους στρατηγικούς κακοπληρωτές από όσους απλώς βρέθηκαν σε δύσκολη θέση λόγω των συγκυριών.</p>
          <p>Ακούσαμε πολλές αιτιάσεις από την Αντιπολίτευση, όπως για νομοσχέδιο στα μουλωχτά, για οργανωμένο σχέδιο να υφαρπάξουμε τα σπίτια των πολιτών, αλλά αντιπρόταση δεν ακούσαμε ακόμη. Εκτός και αν αυτό που θέλει ο ΣΥΡΙΖΑ είναι να μην τηρεί κανένας πολίτης τις οικονομικές του υποχρεώσεις για οποιονδήποτε λόγο και χωρίς καμμία συνέπεια.</p>
          <p>Η κοινή λογική λέει ότι όταν παίρνει κάποιος ένα δάνειο πρέπει να το κάνει στο πλαίσιο του εφικτού, δηλαδή να έχει τα εχέγγυα στο μέτρο του δυνατού ότι θα μπορεί να αποπληρώνει ως το τέλος τις δόσεις του. Απρόοπτα φυσικά και βέβαια συμβαίνουν. Αυτός όμως παραμένει πάντα ο γενικός κανόνας, ένα σημείο αναφοράς. Είναι ανεπίτρεπτο να διαιωνίζεται το φαινόμενο των ανθρώπων που έπαιρναν δυσανάλογα σε σχέση με τις οικονομικές τους δυνατότητες δάνεια. Δίνονται με αυτό το νομοσχέδιο επιλογές και ευκαιρίες από πολύ νωρίς, ώστε να βοηθηθούν τα νοικοκυριά και οι επιχειρήσεις να ξεφύγουν από τον φαύλο κύκλο του χρέους.</p>
          <p>Να μη χαθεί, λοιπόν, κανένα σπίτι. Κανένας δεν το θέλει αυτό. Πρέπει βεβαίως όμως να σκεφτούμε και τι μήνυμα θέλουμε να δώσουμε σε όλους εκείνους οι οποίοι καθ’ όλη τη διάρκεια της οικονομικής κρίσης της τελευταίας δεκαετίας παρέμειναν συνεπείς στις υποχρεώσεις τους, με πολύ μεγάλες προσωπικές θυσίες. Ένας από τους λόγους που η οικονομία της χώρας μας καταφέρει να σταθεί όρθια είναι η συμβολή όλων αυτών που ήταν και παρέμειναν συνεπείς. Και αν θέλουμε πραγματικά να συνεχίσουν, πρέπει να τους ωθήσουμε στη σωστή κατεύθυνση και όχι να τους σπρώξουμε ανάποδα και στην αντίθετη κατεύθυνση.</p>
          <p>Όσο για την πρώτη μόνιμη κατοικία, αυτή προστατεύεται και μάλιστα με μόνιμο τρόπο, χωρίς προθεσμίες και ημερομηνίες λήξης όπως πριν. Να θυμίσουμε όμως εδώ ότι η οριζόντια προστασία της πρώτης κατοικίας έχει καταργηθεί από τον Φεβρουάριο του 2019, από την προηγούμενη κυβέρνηση. Δεν καταργείται τώρα. Έχει ήδη καταργηθεί με υπογραφή ΣΥΡΙΖΑ.</p>
          <p>Θεσπίστηκε, λοιπόν, τότε ένα πρόγραμμα το οποίο ήταν περιορισμένης διάρκειας και εφαρμογής, αφήνοντας όμως ακάλυπτους χιλιάδες οφειλέτες. Απόδειξη ότι μέχρι τη λήξη του είχαν υποβληθεί μόλις χίλιες τριακόσιες εξήντα οκτώ αιτήσεις. Η Κυβέρνηση της Νέας Δημοκρατίας κατάφερε να επεκτείνει αυτό το πρόγραμμα και να ενισχύσει την προστασία των οφειλετών με το πρόγραμμα «ΓΕΦΥΡΑ».</p>
          <p>Είναι προφανές από τα παραπάνω ότι σκοπός της Κυβέρνησης δεν είναι οι πτωχεύσεις και οι ρευστοποιήσεις, όπως παραπειστικά αναφέρεται στην πρόταση δυσπιστίας, αλλά η αποφυγή τους. Ο ΣΥΡΙΖΑ για πέντε χρόνια έσπρωχνε το θέμα στις καλένδες, όπως έκανε και με τα χρέη των πολιτών. Η Κυβέρνηση της Νέας Δημοκρατίας δεν έχει αυτή τη λογική. Το πρόβλημα του ιδιωτικού χρέους είναι μείζον, πιεστικό και απαιτεί λύσεις άμεσα.</p>
          <p>Κυρίες και κύριοι Βουλευτές, η Κυβέρνηση και το οικονομικό επιτελείο της με επικεφαλής τον Υπουργό Χρήστο Σταϊκούρα μέσα σε μία εξαιρετικά δυσμενή και απρόβλεπτη συγκυρία εφάρμοσε ένα πλήρες, συνετό και κοστολογημένο σχέδιο για τη στήριξη της οικονομίας απέναντι στον πανδημία του κορωνοϊού. Απέναντι σε αυτές τις φυσικές καταστροφές εγκαινίασε ένα νέο μοντέλο διαχείρισης, με άμεση ενεργοποίηση όλων των διαθέσιμων μέτρων οικονομικής στήριξης, όπως έγινε και στην Εύβοια και την Καρδίτσα. Προχώρησε σε σειρά παρεμβάσεων για την ελάφρυνση των νοικοκυριών και των επιχειρήσεων, τη μείωση του ΕΝΦΙΑ μεσοσταθμικά κατά 22% και την κατάργησή του σε μικρά και απομακρυσμένα νησιά, την κατάργηση της εισφοράς αλληλεγγύης για το 2021, τη μείωση των φορολογικών συντελεστών και των ασφαλιστικών εισφορών, την αναστολή του ΦΠΑ στις νέες οικοδομές και άλλα πολλά που ανέφερε αναλυτικά στη χθεσινή του ομιλία ο Υπουργός μας.</p>
          <p>Έχουμε εμπιστοσύνη στον Πρωθυπουργό Κυριάκο Μητσοτάκη, στον Υπουργό Οικονομικών και στην Κυβέρνηση συνολικά, ότι ευτυχώς για τους Έλληνες πολίτες θα συνεχίσουν να εφαρμόζουν το πρόγραμμα της οικονομικής τους πολιτικής εξασφαλίζοντας μία νέα πορεία για τη χώρα. Σας καλώ όλους να καταψηφίσετε την πρόταση δυσπιστίας προς τον Υπουργό Οικονομικών.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_448">
          <from>Χαράλαμπος Αθανασίου</from>
          <p>Ευχαριστούμε, κύριε συνάδελφε, και για την τήρηση στον χρόνο.</p>
          <p>Ο κ. Νικόλαος Παππάς από τον ΣΥΡΙΖΑ έχει τον λόγο.</p>
        </speech>
        <speech by="nikolaos_pappas" eId="debate_2020-10-24_speech_449">
          <from>ΝΙΚΟΛΑΟΣ ΠΑΠΠΑΣ</from>
          <p>Ευχαριστώ πάρα πολύ, κύριε Πρόεδρε.</p>
          <p>Πρόταση μομφής, λοιπόν, κύριε Σταϊκούρα, διότι φέρνετε το πιο απάνθρωπο νομοσχέδιο από τις νομοθετικές πρωτοβουλίες που έχει λάβει αυτή η Κυβέρνηση και το φέρατε επιδιώκοντας να το ψηφίσετε κρυπτόμενοι. Και πρόταση μομφής σε εσάς προσωπικά διότι είστε ο υλοποιητής της στοχευμένης αδράνειας της ελληνικής Κυβέρνησης σε σχέση με τα μέτρα στήριξης στην ελληνική οικονομία.</p>
          <p>Και το φέρνετε μάλιστα σε μία εποχή όπου βλέπουμε να γιγαντώνεται η τριπλή σας αποτυχία:</p>
          <p>Αποτυχία στα εθνικά ζητήματα. Να σας πληροφορήσουμε ότι αυτό που φαίνεται πλέον από τη Ρόδο δεν είναι το «Καλυψώ» του Ζακ Υβ Κουστώ, που φτιάχνει κάποιο καινούργιο ντοκιμαντέρ για τον βυθό. Είναι το «Ορούτς Ρέις», το οποίο συνοδεύεται από τουρκικά πολεμικά. Νομίζαμε εμείς ότι ήταν ακραία η δήλωση του κ. Γεραπετρίτη που είπε ότι η κόκκινη γραμμή είναι τα έξι μίλια. Αλλά -ω του θαύματος και δεν τον έχουμε ακούσει να διορθώνει- ο κ. Χρυσοχοΐδης είπε ότι το παραπάνω από τα έξι μίλια είναι εθνικισμός. Ελπίζουμε ειλικρινώς να διορθωθεί αυτή η δήλωση, διότι πρέπει να καταλάβετε ότι τις δηλώσεις των κυβερνητικών στελεχών τις παρακολουθούν και από την απέναντι πλευρά. Για σκεφθείτε τι προηγούμενο διαμορφώνεται αυτή τη στιγμή. Άρα, λοιπόν, εδώ νομίζω ότι περιμένει όλος ο κόσμος να υπάρξει μία διευκρίνιση, μία συγγνώμη, μία αλλαγή στάσης και μάλιστα θα σας έλεγα από μία παράταξη η οποία υπερακόντισε σε αυτό το σπορ κατά τη διάρκεια της προσπάθειας της δικής μας να περάσουμε την πολύ θετική για τα εθνικά συμφέροντα Συμφωνία των Πρεσπών.</p>
          <p>Αποτυχία, βεβαίως, και στην πανδημία, διότι έχουμε φτάσει σχεδόν τα χίλια κρούσματα και «φταίνε οι νέοι στις πλατείες»! Προφανώς δεν φταίει η Κυβέρνηση που δεν έχει κάνει τίποτα για να ενισχύσει το σύστημα υγείας, προφανώς δεν φταίει η Κυβέρνηση η οποία ακύρωσε και τον διαγωνισμό για τα επτακόσια πενήντα υπερσύγχρονα λεωφορεία, τα οποία θα τα είχαμε παραλάβει, για να έρθει να νοικιάσει ακατάλληλα και σε υψηλές τιμές λεωφορεία! Ο κόσμος συνωστίζεται για να πάει στη δουλειά του και διάφοροι βγαίνουν στις τηλεοράσεις και του λένε να πάει με τα πόδια. Αυτή είναι η πολιτική σας!</p>
          <p>Και, βεβαίως, μομφή γιατί στην οικονομία είστε αυτοί που επιλέξατε να αφήσετε την ύφεση να επισυμβεί. Μηρυκάζετε διάφορα επιχειρήματα λες και δεν υπάρχουν τετελεσμένα και δεδομένα. Παραλάβατε τη χώρα σε ανάπτυξη. Το γυρίσατε σε ύφεση πριν τον κορωνοϊό. Και να σας πω και κάποια άλλα στοιχεία τα οποία είναι σχετικά. Είχαμε μείωση του ιδιωτικού χρέους με τη δική μας διακυβέρνηση από το 140% στο 120% του ΑΕΠ και μείωση των κόκκινων δανείων από τα 100 στα 75 δισεκατομμύρια. Και τώρα τι κάνετε εσείς μέσα σε αυτή την ύφεση; Φέρνετε ένα πλαίσιο το οποίο την ύφεση θα την επιταχύνει. Γιατί και πώς; Διότι διευκολύνει τις χρεοκοπίες επιχειρήσεων και τη ρευστοποίησή τους, τις χρεοκοπίες νοικοκυριών και φυσικών προσώπων. Δεν το καταλαβαίνετε ότι όταν μία επιχείρηση ρευστοποιηθεί και κλείσει, η αντικατάσταση των θέσεων εργασίας είναι μία πάρα πολύ δύσκολη υπόθεση; Θα επιταχύνει, λοιπόν, την ύφεση η επιλογή σας και είναι σαφές ότι είναι ο καταλύτης για να εφαρμοστεί το σχέδιο Πισσαρίδη, το οποίο λέει τις επιχειρήσεις τις μικρές και τις μεσαίες «ζόμπι» και τελειώνει βεβαίως η προστασία της πρώτης κατοικίας. Σταματήστε να μιλάτε για τους πλειστηριασμούς γενικώς από αυτό εδώ το Βήμα. Είναι κουραστικό και υποτιμά τη νοημοσύνη όλων μας.</p>
          <p>Τώρα, πριν από λίγο μπήκα στην ηλεκτρονική σελίδα e-auctions. Ξέρετε πόσους πλειστηριασμούς έχουμε αναρτημένους αυτή τη στιγμή, κύριοι, που διαμαρτύρεστε για τους πλειστηριασμούς που γίνανε επί δικής μας διακυβέρνησης που δεν αφορούσαν πρώτη κατοικία, αλλά θα αφορούν εάν αυτό το τερατούργημα γίνει νόμος του κράτους; Ογδόντα χιλιάδες πλειστηριασμοί είναι αναρτημένοι αυτή τη στιγμή που μιλάμε. Μπείτε στο site.</p>
        </speech>
        <speech by="dimitrios_markopoulos" eId="debate_2020-10-24_speech_450">
          <from>ΔΗΜΗΤΡΙΟΣ ΜΑΡΚΟΠΟΥΛΟΣ</from>
          <p>Εσείς το δημιουργήσατε.</p>
        </speech>
        <speech by="nikolaos_pappas" eId="debate_2020-10-24_speech_451">
          <from>ΝΙΚΟΛΑΟΣ ΠΑΠΠΑΣ</from>
          <p>Ογδόντα χιλιάδες πλειστηριασμοί! Οι πλειστηριασμοί που έγιναν στη δική μας διακυβέρνηση δεν αφορούσαν την πρώτη κατοικία. Σταματήστε να λέτε ψέματα, θα σας πέσει η πραγματικότητα στο κεφάλι, διότι φέρατε ένα τερατούργημα το οποίο δεν διαχωρίζει το φυσικό πρόσωπο από την εταιρεία. Όταν πτωχεύει το φυσικό πρόσωπο πτωχεύει για να μπορεί να επανεκκινήσει. Όταν πτωχεύει η επιχείρηση πτωχεύει για να ικανοποιηθούν οι πιστωτές. Αυτή είναι η αρχή του Πτωχευτικού Δικαίου που εφαρμόζεται στον δυτικό κόσμο, όχι στην Ελλάδα όμως. Δεν κάνετε αυτό. Κάνετε μία επιλογή -και ολοκληρώνω, κύριε Πρόεδρε- η οποία επιδιώκει να πτωχεύσει την κοινωνία και αυτό διάφορα κέντρα τα οποία έχουν με φανατισμό στηρίξει την Κυβέρνηση Μητσοτάκη το βλέπουν και βλέπουν τα σημάδια της δικής σας αποσταθεροποίησης. Επικαλείστε τις δημοσκοπήσεις. Έχετε καταλάβει ότι σε όλες αυτές τις δημοσκοπήσεις, τις οποίες επικαλείστε, οι αρνητικές γνώμες πλέον για τη διαχείριση των προβλημάτων του ελληνικού λαού υπερτερούν των θετικών; Το έχετε δει αυτό; Σας διαφεύγει αυτό το στοιχείο;</p>
          <p>Και προσέξτε και κάτι άλλο. Δεν σας κάνει εντύπωση που γραφίδες οι οποίες σας υποστηρίζουν με φανατισμό ανακυκλώνουν σενάρια εναλλακτικής κυβέρνησης και εκλογών; Τι λένε αυτοί; Ότι θα εξαντληθεί η εντολή σας. Και μη με κοιτάτε, διότι γνωρίζετε ότι οι επόμενες εκλογές είναι με απλή αναλογική και καμμιά πενηνταριά από εσάς δεν θα είστε εδώ μέσα. Αυτό είναι το βασικό σας πρόβλημα.</p>
          <p>Άρα, λοιπόν, κύριοι, να γνωρίζετε ότι αυτό το νομοσχέδιο δεν θα είναι ο καταλύτης της πτώχευσης της κοινωνίας, θα είναι ο πυροκροτητής της δικής σας πολιτικής πτώχευσης.</p>
        </speech>
        <scene>(Χειροκροτήματα από την πτέρυγα του ΣΥΡΙΖΑ)</scene>
        <speech by="xaralampos_athanasiou" eId="debate_2020-10-24_speech_452">
          <from>Χαράλαμπος Αθανασίου</from>
          <p>Ευχαριστούμε, κύριε Παππά.</p>
          <p>Ο κ. Δημήτρης Μαρκόπουλος παρακαλώ να έρθει στο Βήμα και στη συνέχεια θα μιλήσει ο κ. Γεώργιος Φραγγίδης από το Κίνημα Αλλαγής.</p>
          <p>Κύριε Μαρκόπουλε, έχετε τον λόγο.</p>
        </speech>
        <speech by="dimitrios_markopoulos" eId="debate_2020-10-24_speech_453">
          <from>ΔΗΜΗΤΡΙΟΣ ΜΑΡΚΟΠΟΥΛΟΣ</from>
          <p>Κύριε Πρόεδρε, αγαπητοί συνάδελφοι, προφανώς ξέχασε μία μικρή λεπτομέρεια ο κ. Παππάς, ότι το e-auctions είναι ένα από τα επιτεύγματα του ΣΥΡΙΖΑ, γιατί αυτοί το οργάνωσαν για να προχωρήσουν γρήγορα-γρήγορα τους πλειστηριασμούς, όπως ξέχασε τις είκοσι πέντε χιλιάδες πλειστηριασμούς, όπως ξέχασε το γεγονός ότι άφησαν απροστάτευτη τη λαϊκή κατοικία, όπως ξέχασαν τον πρώην σύντροφό τους -γιατί τέτοιοι είναι, έτσι πουλάνε τους πρώην συντρόφους τους- τον Παναγιώτη Λαφαζάνη όταν τον έσερναν στα δικαστήρια. Όλα τα ξεχνάνε.</p>
          <p>Όπως βέβαια ξέχασαν -και επειδή άρχισε από τον πάντοτε εύκαμπτο στις εθνικές προσεγγίσεις ΣΥΡΙΖΑ μία συζήτηση για τα εθνικά, να σας τα θυμίσουμε, λοιπόν- ότι στις 15-12-2017 περιπολικό του τουρκικού ναυτικού εκτελεί πυρά στο Φαρμακονήσι επί της δικής σας διακυβέρνησης, ότι στις 29 Ιανουαρίου 2017 υπάρχουν στα Ίμια παρεμβάσεις τουρκικές, ότι στις 15-2-2018 γίνεται εμβολισμός πλοίου του ελληνικού Λιμενικού από τουρκική ακταιωρό. Τα ξεχνάτε όλα αυτά, γιατί βέβαια υποτίθεται ότι τα τότε χρόνια δεν τόλμαγαν με Πρωθυπουργό τον Αλέξη Τσίπρα, προφανώς οι Τούρκοι είχαν φοβηθεί και δεν έκαναν τέτοιου είδους πράξεις!</p>
          <p>Για να το ξεκαθαρίζουμε, λοιπόν -επειδή το είπε και ο κ. Παππάς κι ο κ. Ραγκούσης και το ξεκίνησε η κ. Αυγέρη-, εθνικισμός είναι η λαϊκίστικη εργαλειοποίηση των θεμάτων της πατρίδας μας. Αυτό έκανε ο Αλέξης Τσίπρας. Πιστεύετε τώρα σοβαρά ότι ο ελληνικός λαός έχει την άποψη ότι ο ΣΥΡΙΖΑ είναι υπέρμαχος της επέκτασης στα δώδεκα μίλια, κύριε Ραγκούση; Το πιστεύετε σοβαρά;</p>
          <p>(Θόρυβος από την πτέρυγα του ΣΥΡΙΖΑ)</p>
        </speech>
        <speech by="ioannis_ragkousis" eId="debate_2020-10-24_speech_454">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Τα δώδεκα μίλια είναι εθνικισμός!</p>
        </speech>
        <speech by="xaralampos_athanasiou" eId="debate_2020-10-24_speech_455">
          <from>Χαράλαμπος Αθανασίου</from>
          <p>Μη διακόπτετε. Δεν σας διέκοψε εσάς κανείς!</p>
        </speech>
        <speech by="dimitrios_markopoulos" eId="debate_2020-10-24_speech_456">
          <from>ΔΗΜΗΤΡΙΟΣ ΜΑΡΚΟΠΟΥΛΟΣ</from>
          <p>Τον κ. Βαλντέν, τον κ. Φίλη, τους ακούσατε τι είπαν; Ο κ. Βαλντέν, που μας τον περιφέρατε σαν τρόπαιο διεύρυνσης στην Κεντροαριστερά, έλεγε ότι πρόκειται για ανεύθυνη δημαγωγία. Ο κ. Βαλντέν. Αυτά έλεγαν, αυτοί είναι οι σύντροφοί σας.</p>
          <p>Να ξεκαθαρίσουμε, λοιπόν: εθνικισμός δεν είναι το αναφαίρετο δικαίωμα επέκτασης της Ελλάδας στα δώδεκα μίλια.</p>
        </speech>
        <speech by="ioannis_ragkousis" eId="debate_2020-10-24_speech_457">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>Αυτό που είπε ο Χρυσοχοΐδης δηλαδή.</p>
        </speech>
        <speech by="dimitrios_markopoulos" eId="debate_2020-10-24_speech_458">
          <from>ΔΗΜΗΤΡΙΟΣ ΜΑΡΚΟΠΟΥΛΟΣ</from>
          <p>Προσωπικά αυτή τη γραμμή τη χάραξε ο Κυριάκος Μητσοτάκης. Κανένας δεν δικαιούται να αποκλίνει από αυτή τη γραμμή. Οι νεοδημοκράτες όλοι είμαστε ενωμένοι σε αυτό που είπε ο Πρωθυπουργός Κυριάκος Μητσοτάκης. Οτιδήποτε άλλο είναι περιττό.</p>
        </speech>
        <speech by="ioannis_ragkousis" eId="debate_2020-10-24_speech_459">
          <from>ΙΩΑΝΝΗΣ ΡΑΓΚΟΥΣΗΣ</from>
          <p>«Αδειάζετε» τον κ. Χρυσοχοΐδη χοντρά!</p>
        </speech>
        <speech by="dimitrios_markopoulos" eId="debate_2020-10-24_speech_460">
          <from>ΔΗΜΗΤΡΙΟΣ ΜΑΡΚΟΠΟΥΛΟΣ</from>
          <p>Επίσης, επειδή σήμερα είδαμε και κάποια ενέργεια από τη Γαλλική Δημοκρατία, ενδεχομένως τέτοιου είδους ενέργειες να μας εμπνεύσουν και να δούμε κι εμείς τέτοιου είδους ενέργειες σε ό,τι αφορά την ανάκληση του πρεσβευτή μας από την Τουρκία. Είναι πράγματα τα οποία εξετάζονται.</p>
          <p>Αγαπητοί συνάδελφοι, στον λίγο χρόνο που έχω θα πω ότι σήμερα δεν είναι μια πρόταση μομφής κατά του εξαίρετου, ικανότατου και απόλυτα αποτελεσματικού Υπουργού Οικονομικών Χρήστου Σταϊκούρα. Είναι μια προσπάθεια ψυχανάλυσης του ΣΥΡΙΖΑ. Το δικό σας ψυχόδραμα εδώ αντιμετωπίζουμε. Δεν θα μπω στο τι κάνατε, αυτά τα είπα. Το e-auctions εσείς το δημιουργήσατε. Είκοσι πέντε χιλιάδες πλειστηριασμοί από εσάς έγιναν. Σας γνωρίζουμε, σας ξέρουμε.</p>
          <p>Στη Νίκαια, κύριε Ραγκούση, στη Β΄ Πειραιά που και οι δύο μας πολιτευόμαστε, έγινε πλειστηριασμός. Στη λαϊκή Νίκαια, όχι στην Εκάλη που λέγατε ότι «θα πάμε στους έχοντες, σε αυτούς που έχουν κρυμμένες offshore εταιρείες κι έχουν σπίτι στην Εκάλη, το Κολωνάκι, το Ψυχικό». Στη λαϊκή Νίκαια κάνατε πλειστηριασμούς.</p>
          <p>Επίσης, μας λέτε για προνομιακές σχέσεις της Νέας Δημοκρατίας με τον τραπεζικό χώρο, τη στιγμή που πολύ σωστά είπε ο Χρήστος Σταϊκούρας ότι υπήρξαν επισημάνσεις κατά του νομοσχεδίου του;</p>
          <p>Για να δούμε ποιοι είχαν προνομιακές σχέσεις με τις τράπεζες. Μήπως είχαν οι καναλάρχες σας, που έπαιρναν εγγυητικές για να διεκδικήσουν τηλεοπτικές άδειες; Μήπως είχε ο κ. Παύλος Πολάκης εύνοια από την Τράπεζα Αττικής, για να πάρει δάνειο -ακούστε- 100.000 ευρώ, τη στιγμή που η μικρομεσαία επιχείρηση, ο απλός Έλληνας δοκιμαζόταν λόγω των δικών σας capital controls; Πείτε μου εσείς στις περιφέρειές σας έναν πολίτη που να έχει πάρει ένα τόσο μεγάλο προσωπικό καταναλωτικό δάνειο.</p>
          <p>Να σας θυμίσω συνάδελφό σας τέως Υφυπουργό ο οποίος ζήτησε, παρά το γεγονός ότι λαμβάνει βουλευτική αποζημίωση, που γνωρίζουμε όλοι το ύψος της, κατά τη διάρκεια της διακυβέρνησής σας να ενταχθεί στον νόμο Κατσέλη; Είναι σοβαρά πράγματα; Και εγκαλείτε τον Χρήστο Σταϊκούρα για συμπαιγνία και συνεννόηση με τις τράπεζες;</p>
          <p>Εσείς ήσασταν που αποτύχατε να μειώσετε τον ΕΝΦΙΑ, ο Σταϊκούρας και η Κυβέρνηση Μητσοτάκη τον μείωσε. Εσείς αποτύχαμε να αυξήσετε το αφορολόγητο, ο Σταϊκούρας και η Κυβέρνηση Μητσοτάκη το αύξησε. Εσείς αποτύχαμε να μειώσετε τη φορολογία των φυσικών προσώπων, τη φορολογία των διανεμημένων κερδών. Αποτύχατε στο Ελληνικό, αποτύχαμε στις επενδύσεις, αποτύχατε παντού. Ο Σταϊκούρας έφερε επιτόκιο δανεισμού -και η Κυβέρνηση και ο Κυριάκος Μητσοτάκης- στο 1%, όταν εσείς με τον Τσακαλώτο πελαγοδρομούσατε στο 4%. Εμείς είμαστε η Κυβέρνηση που έφερε τη «MICROSOFT», είτε το θέλετε είτε δεν το θέλετε!</p>
          <p>Την αποτυχία, λοιπόν, και την ψυχανάλυσή σας δεν θα τη φορτωθούμε εμείς. Τέτοια πάσα δεν την περιμέναμε. Τέτοια αβάντα ήταν απρόσμενη και πραγματικά σας ευχαριστούμε!</p>
          <p>Και κλείνω, κύριε Πρόεδρε.</p>
          <p>Η κοινωνία, αγαπητοί συνάδελφοι, έχει απαίτηση να προχωρήσουμε. Μια νέα περίοδος μετριοπάθειας και όχι πόλωσης, όπως εσείς την επιδιώκετε, εξελίσσεται. Η κοινωνία και οι πολίτες, όχι εμείς οι Βουλευτές της Πλειοψηφίας, είναι που θα καταψηφίσουν μια ακραία, μια λανθασμένη, μια εκτός τόπου και χρόνου πρόταση μομφής.</p>
          <p>Σας ευχαριστώ πολύ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_461">
          <from>Χαράλαμπος Αθανασίου</from>
          <p>Ευχαριστώ, κύριε Μαρκόπουλε, και για την τήρηση του χρόνου.</p>
          <p>Τον λόγο έχει ο κ. Γεώργιος Φραγγίδης από το Κίνημα Αλλαγής.</p>
        </speech>
        <speech by="georgios_fraggidis" eId="debate_2020-10-24_speech_462">
          <from>ΓΕΩΡΓΙΟΣ ΦΡΑΓΓΙΔΗΣ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, με πρόσχημα το πτωχευτικό νομοσχέδιο της Κυβέρνησης ο κ. Τσίπρας κατέθεσε πρόταση δυσπιστίας στον Υπουργό Οικονομικών. Προσπαθεί ίσως να ξεπεράσει έτσι τα εσωκομματικά προβλήματα και την αντιπολιτευτική του αδυναμία.</p>
          <p>Δυστυχώς, όμως, δίνει μια διέξοδο έστω και προσωρινή στην Κυβέρνηση, που ήδη εισπράττει τη δυσαρέσκεια του εκλογικού σώματος, αλλά ακόμα και των στελεχών τους, για την πολιτική της στα υγειονομικά, οικονομικά και εθνικά θέματα.</p>
          <p>Η πρόταση μομφής κατά του Υπουργού Οικονομικών συνιστά πολιτική υποκρισία, καθώς σε αυτές τις περιπτώσεις, στην ουσία, μετατρέπεται σε ψήφο εμπιστοσύνης προς την Κυβέρνηση.</p>
          <p>Θα ήθελα, επίσης, να υπενθυμίσω ότι ο ΣΥΡΙΖΑ που χρησιμοποιεί ως αντιπολιτευτική αιχμή την προστασία της πρώτης κατοικίας, αφού δεν ψήφισε τον σχετικό νόμο του ΠΑΣΟΚ του 2010, στη συνέχεια «ξέχασε» να διασφαλίσει την προστασία της στα τεσσεράμισι χρόνια της διακυβέρνησής του. Αντίθετα, άνοιξε τον δρόμο στους πλειστηριασμούς, θέσπισε ως ιδιώνυμο αδίκημα τις διαμαρτυρίες.</p>
          <p>Εξίσου υποκριτικό είναι να καταθέτει πρόταση μομφής κατά ενός Υπουργού. Οι αποφάσεις για την οικονομία είναι ευθύνη της Κυβέρνησης και όχι μόνο του Υπουργού. Σήμερα αν ρωτήσουμε έναν εργαζόμενο, έναν άνεργο έναν ασθενή, θα μας πει ότι ευθύνες έχει ένας Υπουργός ή η Κυβέρνηση Μητσοτάκη; Όλοι οι άλλοι Υπουργοί εκτελούν άριστα το έργο τους και ο αποτυχημένος είναι μόνο ο κ. Σταϊκούρας;</p>
          <p>Είναι γεγονός ότι το πτωχευτικό νομοσχέδιο είναι αποκαλυπτικό της απογυμνωμένης από κοινωνική ευαισθησία συντηρητικής πολιτικής της Κυβέρνησης της Νέας Δημοκρατίας. Αντιμετωπίζει τα φυσικά πρόσωπα σαν να ήταν εταιρείες. Δίνει προτεραιότητα στην πτώχευση, αντί στη στήριξη των έντιμων επιχειρηματιών που βρέθηκαν σε δυσκολία. Δεν δίνει ουσιαστικά δεύτερη ευκαιρία. Αφήνει χιλιάδες πολίτες στο έλεος των τραπεζών, τους βυθίζει σε υπαρξιακή αβεβαιότητα. Όλα αυτά την ώρα που η πανδημία δημιουργεί νέα κόκκινα δάνεια, νέες στρατιές ανέργων, νεόπτωχους, αφήνει ευάλωτες ομάδες απροστάτευτες.</p>
          <p>Κύριοι της Κυβέρνησης, από την αρχή σάς κρούαμε τον κώδωνα του κινδύνου για την πανδημία σε σχέση με την οικονομία και την κοινωνία. Δεν μπορούμε στο όνομα της αρχικής επιτυχίας να σας δίνουμε άφεση αμαρτιών για την κακή διαχείριση της δεύτερης φάσης.</p>
          <p>Πώς να δικαιολογήσει κανείς ότι το πρώτο οκτάμηνο του 2020 δόθηκαν 85.000.000 ευρώ λιγότερα στα νοσοκομεία από ό,τι το αντίστοιχο οκτάμηνο του 2019 που δεν υπήρχε ο κορωνοϊός; Τα τεστ του κορωνοϊού εξακολουθούν να δίνονται χωρίς έλεγχο κόστους και ανεξέλεγκτα από τους διοικητές σε ιδιωτικά εργαστήρια. Αναφέρω νοσοκομείο της Θεσσαλονίκης που έδωσε ήδη 425.000 ευρώ σε ιδιώτες. Δεν αλλάξατε την αδικαιολόγητη απόφαση να μην εκτελούν τα Νοσοκομεία ΑΧΕΠΑ, «Παπανικολάου» και «Παπαγεωργίου» τις επεμβάσεις TAVI, με αποτέλεσμα να γίνονται σε δύο ιδιωτικές κλινικές με κόστος 15.000 ευρώ η μία, που σημαίνει ότι αποκλείουμε όλους τους μη έχοντες.</p>
          <p>Υπάρχει, λοιπόν, σοβαρότητα; Τώρα που το σύστημα υγείας βρίθει αναγκών, εσείς διαθέτετε λιγότερους οικονομικούς πόρους και δεν ενισχύετε τις δομές που καλούνται να σηκώσουν το μεγαλύτερο βάρος της πανδημίας;</p>
          <p>Ανοίξατε τον τουρισμό χωρίς ασφάλεια. Εκπέμψατε σήματα χαλαρότητας. Δεν εφαρμόσατε έγκαιρα μέτρα πρόληψης, όπως «η μάσκα παντού». Έχετε μεγάλη ευθύνη για τα διπλά μηνύματα, για την ελλιπή ενημέρωση των πολιτών, για την απουσία πρόληψης.</p>
          <p>Δεν εμπλέξατε όλον τον υγειονομικό κόσμο, την πρωτοβάθμια φροντίδα υγείας, τους ιατρικούς συλλόγους, τους φαρμακοποιούς, το «Βοήθεια στο Σπίτι», όλες τις δομές -δημόσιες και ιδιωτικές- στη μάχη της ενημέρωσης, της πρόληψης και της αντιμετώπισης της πανδημίας. Δεν αρκεί ο καθημερινός μονόλογος του κ. Χαρδαλιά.</p>
          <p>Στον τουρισμό, που στηρίζει την ελληνική οικονομία, τα προβλήματα είναι τεράστια: μικρή τουριστική σεζόν, χαμηλές πληρότητες, πενιχρά έσοδα, τουριστικές επιχειρήσεις που έκλεισαν ή υπολειτουργούν, χιλιάδες εργαζόμενοι στην ανεργία, εποχικά εργαζόμενοι χωρίς κάλυψη. Η έλλειψη ρευστότητας «στραγγαλίζει» τις επιχειρήσεις και ο κίνδυνος αφελληνισμού των ξενοδοχείων αντί πινακίου φακής είναι πλέον ορατός. Και εσείς εφαρμόζετε το δόγμα «μισή δουλειά, μισός μισθός».</p>
          <p>Ευνοείτε τους λίγους με κάθε σας νομοθέτηση, ισοπεδώνετε τη μεσαία τάξη. Αρκείστε στα επιδόματα πρώτης ανάγκης και δεν δημιουργείτε συνθήκες ανάκαμψης στην αγορά. Στηρίζετε τα πάντα στα χρήματα του Ταμείου Ανάκαμψης χωρίς μεσοπρόθεσμο σχέδιο. Δεν παρουσιάσατε κανένα σχέδιο και κανέναν μηχανισμό για την αξιοποίηση αυτών των χρημάτων. Η πολιτική σας είναι ανερμάτιστη, άτολμη, γεμάτη ερασιτεχνικούς αυτοσχεδιασμούς.</p>
          <p>Τέλος, αυτό είναι έκδηλο και στον τρόπο που χειρίζεστε τα εθνικά θέματα. Δεν υπάρχει εθνική γραμμή για την αντιμετώπιση της τουρκικής προκλητικότητας. Ασκείτε μυστική διπλωματία, κρυφά από όλες τις εγχώριες πολιτικές δυνάμεις. Οι ευρωπαϊκές κυρώσεις κατά της Τουρκίας παραπέμφθηκαν στις καλένδες. Έχετε καθυστερήσει τους εξοπλισμούς. Δεν έχετε σοβαρό σχέδιο για την αμυντική βιομηχανία.</p>
          <p>Το Κίνημα Αλλαγής έχει κάνει σειρά στοχευμένων και έγκαιρων παρεμβάσεων και προτάσεων για τη στήριξη του τουρισμού, την εργασία, τις επιχειρήσεις, την αξιοποίηση του Ταμείου Ανάκαμψης. Δυστυχώς τις αγνοήσετε.</p>
          <p>Για όλα αυτά, λοιπόν, μεμφόμαστε όχι μόνο τον Υπουργό Οικονομικών αλλά όλη την Κυβέρνηση στο σύνολό της.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την πτέρυγα του Κινήματος Αλλαγής)</scene>
        <speech by="xaralampos_athanasiou" eId="debate_2020-10-24_speech_463">
          <from>Χαράλαμπος Αθανασίου</from>
          <p>Εγώ ευχαριστώ, κύριε Φραγγίδη.</p>
          <p>Η κ. Στεργιανή Μπίζιου από τη Νέα Δημοκρατία έχει τον λόγο.</p>
        </speech>
        <speech by="stergiani_mpiziou" eId="debate_2020-10-24_speech_464">
          <from>ΣΤΕΡΓΙΑΝΗ ΜΠΙΖΙΟΥ</from>
          <p>Ευχαριστώ, κύριε Πρόεδρε.</p>
          <p>Κύριε Υπουργέ, κυρίες και κύριοι συνάδελφοι, τους τελευταίους μήνες είναι ορατή η αδυναμία του κ. Τσίπρα να συσπειρώσει το κόμμα του. Με το δεδομένο αυτό, ήταν αναμενόμενο να εξαπολύσει ένα πυροτέχνημα σαν την πρόταση μομφής, προκειμένου να αλλάξει την ατζέντα.</p>
          <p>Με κορυφαία στελέχη της Αξιωματικής Αντιπολίτευσης να στρέφονται πλέον ανοιχτά εναντίον του, με την κοινωνία να βράζει που, με νομοθετικές πρωτοβουλίες δικές τους, εγκληματικές οργανώσεις πέφτουν στα μαλακά, με τα εσωτερικά αδιέξοδα του κόμματός του να έχουν γίνει δαμόκλειος σπάθη πάνω από την προεδρική του καρέκλα, επέλεξε αυτή τη στιγμή, τη στιγμή που η πανδημία του κορωνοϊού κορυφώνεται και οι προκλήσεις από το ανατολικό μέτωπο κλιμακώνονται, να στραφεί κατά της Κυβέρνησής μας.</p>
          <p>Εμείς, όμως, σας ευχαριστούμε. Σας ευχαριστούμε, γιατί δίνετε στον ελληνικό λαό την ευκαιρία για μια ακόμη φορά να συγκρίνει την πολιτική μας και την πολιτική σας. Είναι προφανής, ίσως και κατανοητή, η προσπάθεια του Αρχηγού του ΣΥΡΙΖΑ να διαφυλάξει το όνομά του από τις κατηγορίες που του απευθύνουν πρώην και νυν συνεργάτες του. Το ακατανόητο είναι ότι επέλεξε αυτό το νομοσχέδιο για να καταθέσει την πρόταση δυσπιστίας. Στο χωριό μου λέμε: «Στο σπίτι του κρεμασμένου δεν μιλάνε για σκοινί».</p>
          <p>Ας θυμηθούμε κάποιες από τις πολιτικές σας. Επί των ημερών σας διενεργήθηκαν πάνω από εικοσιπέντε χιλιάδες πλειστηριασμοί. Το 2017 οι πλειστηριασμοί αυξήθηκαν κατά 64% σε σχέση με το 2016, ενώ το 2018 αυξήθηκαν κατά 185% έναντι του 2017. Τα περισσότερα από τα σπίτια που βγήκαν στο σφυρί αφορούσαν κυρίως πρώτη κατοικία, αρκετά εκ των οποίων μάλιστα βρίσκονται σε λαϊκές συνοικίες της Αθήνας, όπως στη Νίκαια και στο Μοσχάτο. Το δίχως άλλο, υπήρξατε ο προστάτης των φτωχών, πραγματικός «Ρομπέν των Δασών»! Ο κόσμος ένιωσε στο πετσί του τι σημαίνει «κανένα σπίτι σε χέρια τραπεζίτη»!</p>
          <p>Επί των ημερών σας θεσμοθετήθηκε η άσκηση διώξεων σε όσους εμπόδιζαν τους πλειστηριασμούς. Επί των ημερών σας συμφωνήθηκε η πώληση των κόκκινων δανείων σε funds. Από τον Φεβρουάριο του 2019 αφήσατε την πρώτη κατοικία απροστάτευτη.</p>
          <p>Ας δούμε τώρα τις δικές μας πολιτικές. Το δικό μας πρόγραμμα «ΓΕΦΥΡΑ» επανέφερε ουσιαστική προστασία και αυτό αποδεικνύεται από τον αριθμό των υποβληθεισών αιτήσεων. Εκατόν τριάντα μία χιλιάδες εκατόν πενήντα πέντε αιτήσεις μέσα σε πενήντα οκτώ ημέρες. Εμείς δείχνουμε έμπρακτα τη στήριξή μας σε αυτούς που είναι πραγματικά ευάλωτοι, προσφέροντάς στους αξιοπρέπεια και όχι ελεημοσύνη. Πώς; Με την επιδότηση του δανείου πρώτης κατοικίας επιτυγχάνουμε τη διάσωση της κατοικίας αλλά δίνουμε και κίνητρο, ώστε ο οφειλέτης να είναι συνεπής στις υποχρεώσεις του. Αυτό στο στάδιο ρύθμισης των οφειλών.</p>
          <p>Για το στάδιο της ρευστοποίησης και όταν ο πλειστηριασμός είναι αναπόφευκτος, δίνουμε τη δυνατότητα στον οφειλέτη να παραμείνει στην κατοικία του για διάστημα δώδεκα ετών, πληρώνοντας ενοίκιο, το οποίο όμως επιδοτείται από την πολιτεία, ενώ ταυτόχρονα διατηρεί το δικαίωμα να επαναγοράσει το σπίτι του.</p>
          <p>Από την προηγούμενη κυβέρνηση κληρονομήσαμε ένα καθεστώς που άφηνε απροστάτευτη την πρώτη κατοικία. Εμείς φέρνουμε ένα πρόγραμμα στήριξης που διαφέρει από όλα τα προηγούμενα, γιατί αποτελεί πλέον ένα μόνιμο πρόγραμμα κοινωνικής πρόνοιας, με ουσιαστική και έμπρακτη προστασία της πρώτης κατοικίας και όχι ένα έκτακτο και αποσπασματικό πρόγραμμα.</p>
          <p>Ποια, όμως, είναι σήμερα η κατάσταση του ιδιωτικού χρέους που προσπαθούμε να βάλουμε σε τάξη και που εσείς μας κληροδοτήσατε, κυρίες και κύριοι του ΣΥΡΙΖΑ; Σύμφωνα με επίσημα στοιχεία της Τραπέζης της Ελλάδος, της Ανώτατης Αρχής Δημοσίων Εσόδων και του ΕΦΚΑ, το συνολικό ιδιωτικό χρέος ανέρχεται στα 234 δισεκατομμύρια ευρώ και ενώ την τελευταία δεκαετία για την αντιμετώπιση του ιδιωτικού χρέους και την προστασία της πρώτης κατοικίας θεσμοθετήθηκε πληθώρα εργαλείων, νομοθετημάτων και ρυθμίσεων, λύση βιώσιμη και οριστική δεν δόθηκε και ένα μεγάλο μέρος οφειλετών έμεινε εκτός οποιασδήποτε ρύθμισης ή κάλυψης που θα μπορούσε να εξυπηρετήσει την ασφαλή και ομαλή εξυπηρέτησή του.</p>
          <p>Αυτές τις αρρυθμίες έρχεται να θεραπεύσει το νομοσχέδιο που εσείς πολεμάτε. Είναι ένα νομοσχέδιο συστηματικό και συνεκτικό, που διευθετεί καθολικά το ζήτημα του ιδιωτικού χρέους, βάζοντας τέλος στη σύγχυση των διάσπαρτων διατάξεων και των αποσπασματικών ρυθμίσεων. Θεσμοθετεί εργαλεία που θα οδηγήσουν στη μείωση του ιδιωτικού χρέους με τρόπο ορθολογικό, επιτυγχάνοντας ισορροπία μεταξύ των οικονομικών και κοινωνικών παραμέτρων. Δίνει τη δυνατότητα προληπτικής αναδιάρθρωσης των οφειλών και όταν αυτή δεν είναι εφικτή, ο οφειλέτης μπορεί να προσφύγει στη διαδικασία της πτώχευσης.</p>
          <p>Ακούω τις τελευταίες μέρες σε όλα τα κανάλια στελέχη του ΣΥΡΙΖΑ να λένε ότι το νομοσχέδιο πτωχεύει τον κόσμο. Όσα ψέματα και αν πείτε, η αλήθεια θα φανεί στην πράξη. Το νομοσχέδιο αυτό προσφέρει την επιλογή μιας πτώχευσης που απαλλάσσει τον οφειλέτη οριστικά από τα χρέη του. Αυτό που σας ενοχλεί είναι ότι προσφέρουμε μια διαδικασία πτώχευσης διαφορετική από αυτή που γνωρίζαμε μέχρι σήμερα, γιατί είναι προσανατολισμένη στη δεύτερη ευκαιρία, στην ευκαιρία επανένταξης στην οικονομική ζωή. Δεν τιμωρούμε την αποτυχία, δεν κρατάμε τον πτωχευμένο δέσμιο των χρεών του για δεκαετίες.</p>
          <p>Κυρίες και κύριοι συνάδελφοι, ο Κώδικας Διευθέτησης Οφειλών και Παροχής Δεύτερης Ευκαιρίας είναι ένα νομοθέτημα που αντιμετωπίζει τους οφειλέτες με δικαιοσύνη και ισότητα, ένα μεταρρυθμιστικό νομοθέτημα που διαχειρίζεται συνολικά και συνεκτικά το πρόβλημα του ιδιωτικού χρέους της χώρας, βάζοντας στο επίκεντρο το σημαντικότερο όλων των αγαθών, την αξιοπρέπεια του οφειλέτη. Και αυτό ακριβώς εξηγεί τις λυσσαλέες αντιδράσεις στο νομοσχέδιο αυτό, γιατί δίνει πραγματική διέξοδο στον βραχνά του ιδιωτικού χρέους.</p>
          <p>Εσείς, όμως, θέλετε ο πολίτης να είναι όμηρος της ελεημοσύνης σας, επαίτης των επιδομάτων σας. Το νομοσχέδιο αυτό είναι η «ταφόπλακα» των πολιτικών σας και αυτό δεν το αντέχετε.</p>
          <p>Υπερψηφίζουμε το νομοσχέδιο και στηρίζουμε τον Υπουργό Οικονομικών Χρήστο Σταϊκούρα.</p>
          <p>Καταψηφίζουμε την πρόταση δυσπιστίας του ΣΥΡΙΖΑ.</p>
          <p>Ευχαριστώ.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_465">
          <from>Χαράλαμπος Αθανασίου</from>
          <p>Ευχαριστώ, κυρία Μπίζιου.</p>
          <p>Τελευταίος ομιλητής για σήμερα είναι ο κ. Άγγελος Τσιγκρής από τη Νέα Δημοκρατία. Παρακαλώ, αύριο οι Κοινοβουλευτικοί Εκπρόσωποι να βοηθήσετε, ώστε να τηρηθεί το πεντάλεπτο, γιατί το πόσοι περισσότεροι θα μιλήσουν εξαρτάται από το πεντάλεπτο. Είναι πάρα πολλοί οι ομιλητές που έχουν μείνει.</p>
          <p>Ορίστε, κύριε Τσιγκρή, έχετε τον λόγο.</p>
        </speech>
        <speech by="aggelos_tsigkris" eId="debate_2020-10-24_speech_466">
          <from>ΑΓΓΕΛΟΣ ΤΣΙΓΚΡΗΣ</from>
          <p>Ευχαριστώ, κύριε Πρόεδρε.</p>
          <p>Κυρίες και κύριοι συνάδελφοι, έχουν περάσει δεκαπέντε μήνες από τότε που η Νέα Δημοκρατία εξελέγη Κυβέρνηση του τόπου και έχουμε έναν πλούσιο απολογισμό. Αυτή η κυβερνητική πλειοψηφία έχει ψηφίσει περισσότερα από εκατό νομοσχέδια και έχει κάνει την κύρωση δεκάδων διεθνών συμφωνιών.</p>
          <p>Ταυτοχρόνως, όμως, από τα εκατό και πλέον νομοσχέδια τα δεκατέσσερα αφορούν στην ανάπτυξη, τις νέες θέσεις εργασίας, τη σύσφιξη της κοινωνικής συνοχής. Ταυτόχρονα, ψηφίσαμε ένα γενναίο πακέτο πενήντα εννέα μέτρων στήριξης των νοικοκυριών και των επιχειρήσεων, για να μπορέσουν να σταθούν όρθιοι οι Έλληνες πολίτες, αλλά και ζωντανή η ελληνική οικονομία, ύψους μεγαλύτερου των 24 δισεκατομμυρίων ευρώ. Είναι μέτρα οικονομικά, τα οποία είναι ελάφρυνσης της φορολογίας κατά κύριο λόγο, η οποία είχε δυσβάσταχτα βαρύνει τους ώμους του Έλληνα φορολογούμενου.</p>
          <p>Ο κατάλογος δεν έχει τέλος. Από πού να αρχίσω; Από τη μείωση του ΕΝΦΙΑ κατά 22%, από την αύξηση του αφορολόγητου για κάθε παιδί, από τη μείωση της φορολογίας των επιχειρήσεων στο 24%, από τη μείωση της φορολογίας των φυσικών προσώπων; Να περάσω στην ενίσχυση των αστέγων και των κακοποιημένων γυναικών -λες και δεν είχαμε μέχρι σήμερα κακοποιημένες γυναίκες και άστεγους στη χώρα- και τη διεύρυνση του επιδόματος θέρμανσης; Έρχεται χειμώνας. Να μιλήσω για τη μείωση των ασφαλιστικών εισφορών στον ιδιωτικό τομέα, για την επανεκκίνηση της οικοδομής, αφού υπάρχει αναστολή του ΦΠΑ και την καταβολή επιδόματος γέννησης σε μια Ελλάδα που γερνάει, που το 2050 θα έχουμε λιγότερα από οκτώ εκατομμύρια Έλληνες, τη στιγμή που βαλλόμαστε από τα ανατολικά και όχι μόνο σύνορά μας.</p>
          <p>Μέσα σε αυτή τη συγκυρία όλες οι δημοσκοπήσεις δείχνουν μια Κυβέρνηση την οποία εμπιστεύεται η συντριπτική πλειοψηφία των Ελλήνων πολιτών και αν το 40% θα την ψήφιζε την επόμενη Κυριακή, ένα υπόλοιπο 25% με 30% -εντυπωσιακό και πρωτόγνωρο για την Ελλάδα της Μεταπολίτευσης- την εμπιστεύεται για τη διακυβέρνηση της χώρας. Μέσα σε αυτή τη συγκυρία διαλέξαμε να βγάλουμε τα μάτια μας.</p>
          <p>Και να σας το πω όπως το λένε στα χωριά μας. Σε αυτή τη συγκυρία διαλέξαμε να διχαστούμε και να έρθουμε σε σύγκρουση, να αντιπαρατιθέμεθα.</p>
          <p>Κυρίες και κύριοι συνάδελφοι, δυσπιστώ με την πρόταση δυσπιστίας γιατί είναι άκαιρη. Γιατί σήμερα η Ελλάδα απειλείται και πρέπει να είμαστε ενωμένοι όσο ποτέ. Γιατί σήμερα ο κόσμος δοκιμάζει μια πρωτόγνωρη υγειονομική κρίση και ζούμε μέρες, που μερικές φορές μας φαίνεται ότι ζούμε σε όνειρο και θα έπρεπε να είμαστε περισσότερο σώφρονες με σκυμμένο το κεφάλι και με διάθεση για δουλειά, αλλά και συνεννόηση.</p>
          <p>Δυσπιστώ με την πρόταση δυσπιστίας, γιατί είναι άστοχη, γιατί δεν χτυπάτε τον Υπουργό Οικονομικών. Αν θέλετε, χτυπήστε τον Πρωθυπουργό. Αλλά πού να χτυπήσετε έναν Πρωθυπουργό που τέτοια δημοφιλία δεν υπήρξε ποτέ δεκαπέντε μήνες μετά τις εκλογές, όχι μόνο στα ελληνικά δεδομένα αλλά και στα ευρύτερα ευρωπαϊκά και διεθνή. Και στοχοποιείτε, λοιπόν, τον Υπουργό Οικονομικών. Είναι διχαστική, γιατί διχάζει τους Έλληνες.</p>
          <p>Είναι αναντίστοιχη, όμως, με το ευρωπαϊκό και διεθνές παράδειγμα. Από τότε που έχει ξεσπάσει η πανδημία δεν υπάρχει πρόταση δυσπιστίας κατά Υπουργού ή κατά κυβέρνησης πέρα από ένα κράτος. Είμαστε το δεύτερο. Είμαστε δακτυλοδεικτούμενοι ότι μέσα στην κρίση τρωγόμαστε μεταξύ μας. Αλλά είναι και αναντίστοιχη με την ελληνική κοινή γνώμη, γιατί οι Έλληνες πολίτες εμπιστεύονται τον Υπουργό Οικονομικών και την οικονομική πολιτική. Όχι γιατί τον αγαπάνε ή επειδή τον γνωρίζουν, γιατί είναι από τη Λαμία. Εμείς τον γνωρίζουμε, βεβαίως, γιατί είναι μισός από την Αχαΐα, γιατί έχει παντρευτεί γυναίκα από την Πάτρα. Γνωρίζουμε και τον άνθρωπο πέρα από τον πολιτικό.</p>
          <p>Αλλά ξέρετε γιατί τον εμπιστεύονται; Γιατί εμπιστεύονται την Κυβέρνηση της Νέας Δημοκρατίας. Εμπιστεύονται τον Πρωθυπουργό ο οποίος τον επέλεξε γι’ αυτή τη θέση. Εμπιστεύονται τα στοιχεία που παίρνουμε κάθε μέρα από τις στατιστικές και εμπιστεύονται το χαμόγελο που έχει ξανά ανθίσει στα χείλια των Ελλήνων και των Ελληνίδων.</p>
          <p>Σας ευχαριστώ πολύ για την προσοχή σας.</p>
        </speech>
        <scene>(Χειροκροτήματα από την πτέρυγα της Νέας Δημοκρατίας)</scene>
        <speech by="xaralampos_athanasiou" eId="debate_2020-10-24_speech_467">
          <from>Χαράλαμπος Αθανασίου</from>
          <p>Κι εγώ ευχαριστώ, κύριε Τσιγκρή.</p>
          <p>Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</p>
        </speech>
        <speech by="bouleutis/es" eId="debate_2020-10-24_speech_468">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="xaralampos_athanasiou" eId="debate_2020-10-24_speech_469">
          <from>Χαράλαμπος Αθανασίου</from>
          <p>Με τη συναίνεση του Σώματος και ώρα 23:38΄ λύεται η συνεδρίαση για αύριο, ημέρα Κυριακή 25 Οκτωβρίου 2020 και ώρα 9.00΄, με αντικείμενο εργασιών του Σώματος: συνέχιση της συζήτησης και ονομαστική ψηφοφορία επί της προτάσεως δυσπιστίας κατά του Υπουργού Οικονομικών κ. Χρήστου Σταϊκούρα, που υπέβαλαν ο Αρχηγός της Αξιωματικής Αντιπολίτευσης και Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Προοδευτική Συμμαχία κ. Αλέξης Τσίπρας και ογδόντα πέντε Βουλευτές της Κοινοβουλευτικής του Ομάδας, σύμφωνα με τα άρθρα 84 του Συντάγματος και 142 του Κανονισμού της Βουλής.</p>
          <p>Ο ΠΡΟΕΔΡΟΣ                                                                   ΟΙ ΓΡΑΜΜΑΤΕΙΣ</p>
        </speech>
      </debateSection>
    </debateBody>
  </debate>
</akomaNtoso>
