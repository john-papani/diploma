<akomaNtoso xmlns="http://docs.oasis-open.org/legaldocml/ns/akn/3.0">
  <debate name="debate">
    <meta>
      <identification source="#cobalt">
        <FRBRWork>
          <FRBRthis value="/akn/gr/debate/1994-03-01/1/!main"/>
          <FRBRuri value="/akn/gr/debate/1994-03-01/1"/>
          <FRBRalias value="ΠΡΑΚΤΙΚΑ ΒΟΥΛΗΣ 1994-03-01" name="title"/>
          <FRBRdate date="1994-03-01" name="Generation"/>
          <FRBRauthor href=""/>
          <FRBRcountry value="gr"/>
          <FRBRnumber value="1"/>
        </FRBRWork>
        <FRBRExpression>
          <FRBRthis value="/akn/gr/debate/1994-03-01/1/gr@1994-03-01/!main"/>
          <FRBRuri value="/akn/gr/debate/1994-03-01/1/gr@1994-03-01"/>
          <FRBRdate date="1994-03-01" name="Generation"/>
          <FRBRauthor href=""/>
          <FRBRlanguage language="gr"/>
        </FRBRExpression>
        <FRBRManifestation>
          <FRBRthis value="/akn/gr/debate/1994-03-01/1/gr@1994-03-01/!main"/>
          <FRBRuri value="/akn/gr/debate/1994-03-01/1/gr@1994-03-01"/>
          <FRBRdate date="1994-03-01" name="Generation"/>
          <FRBRauthor href=""/>
        </FRBRManifestation>
      </identification>
      <references source="#cobalt">
        <TLCOrganization eId="greek_parl" href="/ontology/organization/akn/greek_parl" showAs="Greek_Parliament"/>
        <TLCRole eId="proedros" href="/ontology/person/akn/parliament/proedros" showAs="ΠΡΟΕΔΡΟΣ"/>
        <TLCPerson eId="merikoi_bouleutes" href="/ontology/person/akn/parliament/merikoi_bouleutes" showAs="ΜΕΡΙΚΟΙ ΒΟΥΛΕΥΤΕΣ"/>
        <TLCPerson eId="stratis_korakas" href="/ontology/person/akn/parliament/stratis_korakas" showAs="ΣΤΡΑΤΗΣ ΚΟΡΑΚΑΣ"/>
        <TLCPerson eId="stauros_soumakis" href="/ontology/person/akn/parliament/stauros_soumakis" showAs="ΣΤΑΥΡΟΣ ΣΟΥΜΑΚΗΣ"/>
        <TLCPerson eId="ioannis_kefalogiannis" href="/ontology/person/akn/parliament/ioannis_kefalogiannis" showAs="ΙΩΑΝΝΗΣ ΚΕΦΑΛΟΓΙΑΝΝΗΣ"/>
        <TLCPerson eId="nikolaos_katsaros" href="/ontology/person/akn/parliament/nikolaos_katsaros" showAs="Νικόλαος Κατσαρός"/>
        <TLCPerson eId="antonis_skullakos" href="/ontology/person/akn/parliament/antonis_skullakos" showAs="ΑΝΤΩΝΗΣ ΣΚΥΛΛΑΚΟΣ"/>
        <TLCPerson eId="georgios_daskalakis" href="/ontology/person/akn/parliament/georgios_daskalakis" showAs="ΓΕΩΡΓΙΟΣ ΔΑΣΚΑΛΑΚΗΣ"/>
        <TLCPerson eId="spuros_kaloudis" href="/ontology/person/akn/parliament/spuros_kaloudis" showAs="ΣΠΥΡΟΣ ΚΑΛΟΥΔΗΣ"/>
        <TLCPerson eId="grigoris_niotis" href="/ontology/person/akn/parliament/grigoris_niotis" showAs="ΓΡΗΓΟΡΗΣ ΝΙΩΤΗΣ"/>
        <TLCPerson eId="koinonikon_asfaliseon" href="/ontology/person/akn/parliament/koinonikon_asfaliseon" showAs="ΚΟΙΝΩΝΙΚΩΝ ΑΣΦΑΛΙΣΕΩΝ"/>
        <TLCPerson eId="pausanias_zakolikos" href="/ontology/person/akn/parliament/pausanias_zakolikos" showAs="Παυσανίας Ζακολίκος"/>
        <TLCPerson eId="polloi_bouleutes" href="/ontology/person/akn/parliament/polloi_bouleutes" showAs="ΠΟΛΛΟΙ ΒΟΥΛΕΥΤΕΣ"/>
        <TLCPerson eId="apostolos_kaklamanis" href="/ontology/person/akn/parliament/apostolos_kaklamanis" showAs="Απόστολος Κακλαμάνης"/>
        <TLCPerson eId="apostolos_athanasios_tsoxatzopoulos" href="/ontology/person/akn/parliament/apostolos_athanasios_tsoxatzopoulos" showAs="ΑΠΟΣΤΟΛΟΣ ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ"/>
        <TLCPerson eId="georgios_tzitzikostas" href="/ontology/person/akn/parliament/georgios_tzitzikostas" showAs="ΓΕΩΡΓΙΟΣ ΤΖΙΤΖΙΚΩΣΤΑΣ"/>
        <TLCPerson eId="nikolaos_farmakis" href="/ontology/person/akn/parliament/nikolaos_farmakis" showAs="ΝΙΚΟΛΑΟΣ ΦΑΡΜΑΚΗΣ"/>
        <TLCPerson eId="oloi_oi_bouleutes" href="/ontology/person/akn/parliament/oloi_oi_bouleutes" showAs="ΟΛΟΙ ΟΙ ΒΟΥΛΕΥΤΕΣ"/>
        <TLCPerson eId="dimitrios_kremastinos" href="/ontology/person/akn/parliament/dimitrios_kremastinos" showAs="ΔΗΜΗΤΡΙΟΣ ΚΡΕΜΑΣΤΙΝΟΣ"/>
        <TLCPerson eId="nikitas_benizelos" href="/ontology/person/akn/parliament/nikitas_benizelos" showAs="Νικήτας Βενιζέλος"/>
        <TLCPerson eId="apostolos-athanasios_tsoxatzopoulos" href="/ontology/person/akn/parliament/apostolos-athanasios_tsoxatzopoulos" showAs="ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ"/>
        <TLCPerson eId="andreas_lentakis" href="/ontology/person/akn/parliament/andreas_lentakis" showAs="ΑΝΔΡΕΑΣ ΛΕΝΤΑΚΗΣ"/>
      </references>
    </meta>
    <preface>
      <container name="parliament_details">
        <p>Π Ρ Α Κ Τ Ι Κ Α Β Ο Υ Λ Η Σ</p>
        <p>Η’ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)</p>
        <p>Σ Υ Ν Ο Δ Ο Σ Α’ </p>
        <p>ΣΥΝΕΔΡΙΑΣΗ ΟΒ’ </p>
        <p>Τρίτη 1 Μαρτίου 1994</p>
      </container>
    </preface>
    <debateBody>
      <debateSection name="opening">
        <p>Αθήνα, σήμερα την 1η Μαρτίου 1994, ημέρα Τρίτη και ώρα 18.10’ , συνήλθε στην Αίθουσα συνεδριάσεων του Βουλευτηρίου η Βουλή σε Ολομέλεια για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.</p>
      </debateSection>
      <debateSection name="main_debate_section">
        <speech by="apostolos_kaklamanis" eId="debate_1994-03-01_speech_1">
          <from>Απόστολος Κακλαμάνης</from>
          <p>Κύριοι συνάδελφοι, αρχίζει η συνεδρίαση.</p>
          <p>Παρακαλείται η Γραμματέας κα Ροδούλα Ζήση, Βουλευτής Μαγνησίας, να διαβάσει τις αναφορές προς το Σώμα.</p>
          <p>Ανακοινώνονται από τη Γραμματέα κα Ροδούλα Ζήση τα ακόλουθα:</p>
          <p>Α’ ΚΑΤΑΘΕΣΗ ΑΝΑΦΟΡΩΝ</p>
          <p>1. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία το Παράρτημα Αλεξανδρούπολης του Πανελλήνιου Συλλόγου Αναπήρων Πολιτών ζητεί την ένταξη των νέων αναπήρων στην παραγωγική διαδικασία.</p>
          <p>2. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία ο Πρύτανης του Δημοκρίτειου Παν/μίου Θράκης διαμαρτύρεται για την καθυστέρηση ίδρυσης του τμήματος κοινωνικής διοίκησης στην Κομοτηνή.</p>
          <p>3. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία οι Αγροτικοί Συνεταιρισμοί Μαυροκκλησίου και Κορύμβου Έβρου ζητούν να αυξηθεί η ποσόστωση της καλλιέργειας καπνού στις περιοχές τους.</p>
          <p>4. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία η Κοινότητα Καστανέων Έβρου ζητεί την επαναλειτουργία του Τελωνείου Καστανέων.</p>
          <p>5. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία η Κοινότητα Ορμενίου Έβρου ζητεί να της παραχωρηθούν εκτάσεις από τον ΕΟΤ προκειμένου να ανεγερθούν σ’ αυτές οι εγκαταστάσεις του Μεθοριακού Σταθμού Ορμενίου.</p>
          <p>6. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία το Εργατοϋπαλληλικό Κέντρο Διδυμοτείχου και Περιφερείας Νομού Έβρου διαμαρτύρεται για την καθυστέρηση των νέων θέσεων εργασίας του ΟΑΕΔ 1994 για το Νομό Έβρου.</p>
          <p>7. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία η Κοινότητα Ορμενίου Έβρου ζητεί την τοποθέτηση αναμεταδότη της ΕΤ3 στην περιοχή της.</p>
          <p>8. Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία η Κοινότητα Πεζών Νομού Ηρακλείου ζητεί να πληρωθεί η θέση της μαίας στο Αγροτικό Ιατρείο Πεζών.</p>
          <p>9. Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία η Κοινότητα Τεφελίου Νομού Ηρακλείου ζητεί ίδρυση λυκείου στο Τεφέλι.</p>
          <p>10. Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΔΟΥΛΑΚΗΣ κατέθεσε αναφορά με την οποία η Κοινότητα Κάτω Ασιτών Νομού Ηρακλείου ζητεί χρηματοδότηση της κοινότητας για τη διαμόρφωση του υγειονομικού σταθμού.</p>
          <p>11. Ο Βουλευτής Αιτωλ/νίας κ. ΧΡΙΣΤΟΣ ΚΟΚΚΙΝΟΒΑΣΙΛΗΣ κατέθεσε αναφορά με την οποία ο Πρόεδρος της Κοινότητας Αγίου Κων/νου Αιτωλ/νίας ζητεί την οικονομική ενίσχυση της φιλαρμονικής ορχήστρας της κοινότητάς του.</p>
          <p>12. Ο Βουλευτής Αιτωλ/νίας κ. ΧΡΙΣΤΟΣ ΚΟΚΚΙΝΟΒΑΣΙΛΗΣ κατέθεσε αναφορά με την οποία η Κοινότητα Γαβρολίμνης Αιτωλ/νίας ζητεί την κατασκευή γηπέδου μπάσκετ σ’ αυτή.</p>
          <p>13. Ο Βουλευτής Αιτωλ/νίας κ. ΧΡΙΣΤΟΣ ΚΟΚΚΙΝΟΒΑΣΙΛΗΣ κατέθεσε αναφορά με την οποία το Εργατοϋπαλληλικό Κέντρο Αγρινίου Αιτωλ/νίας ζητεί τη λήψη μέτρων για την πάταξη της ανεργίας στην περιοχή του.</p>
          <p>14. Ο Βουλευτής Αιτωλ/νίας κ. ΧΡΙΣΤΟΣ ΚΟΚΚΙΝΟΒΑΣΙΛΗΣ κατέθεσε αναφορά με την οποία η Κοινότητα Δρυμώνα Τριχωνίδας Αιτωλ/νίας ζητεί έκτακτη οικονομική ενίσχυση για την κάλυψη λειτουργικών αναγκών της.</p>
          <p>15. Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία εκπαιδευτικοί ζητούν να μη διαγράφονται από την επετηρίδα πριν το 55ο έτος της ηλικίας τους.</p>
          <p>16. Ο Βουλευτής Αιτωλ/νίας κ. ΧΡΗΣΤΟ ΡΟΚΟΦΥΛΛΟΣ κατέθεσε αναφορά με την οποία ο Αγροτικός Σύλλογος Βόνιτσας διαμαρτύρεται για την μετονομασία του αερολιμένα του Ακτίου.</p>
          <p>17. Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Κοινότητα Φυτειών Αιτωλ/νίας ζητεί την πρόσληψη γραμματέα.</p>
          <p>18. Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Κοινότητα Κυψέλης Αίγινας ζητεί τον καθορισμό νέων όρων δόμησης.</p>
          <p>19. Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο Ποδοσφαιρικός Αθλητικός Σύλλογος Βόνιτσας Αιτωλ/νίας ζητεί χρηματοδότηση για την κάλυψη αναγκών της ποδοσφαιρικής ομάδας Βόνιτσας.</p>
          <p>20. Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία η Κοινότητα Φυτειών Αιτωλ/νίας ζητεί το φωτισμό της εθνικής οδού εντός του συν/σμού Κουβουρά.</p>
          <p>21. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Λινίσταινας Ηλείας ζητεί χρηματοδότηση για την κάλυψη κοινοτικών αναγκών.</p>
          <p>22. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία το Λιμενικό Ταμείο Κυλλήνης ζητεί συμμετοχή στη δαπάνη ανέγερσης κτιρίου διακίνησης επιβατών λιμένος Κυλλήνης.</p>
          <p>23. Ο Βουλευτής Κέρκυρας κ. ΓΕΩΡΓΙΟΣ ΔΡΥΣ κατέθεσε αναφορά με την οποία ο Δήμος Θιναλίου Κέρκυρας ζητεί χρηματοδότηση για τη δημιουργία Αγροτικών Ιατρείων στην Κέρκυρα.</p>
          <p>24. Ο Βουλευτής Τρικάλων κ. ΚΩΝ/ΝΟΣ ΓΕΩΡΓΟΛΙΟΣ κατέθεσε αναφορά με την οποία ο Σύνδεσμος Λαρισαίων Αθηνών ζητεί να πραγματοποιηθεί η εκτροπή του άνω ρου του Αχελώου ποταμού.</p>
          <p>25. Ο Βουλευτής Αχαΐας κ. ΒΑΣΙΛΕΙΟΣ ΜΠΕΚΙΡΗΣ κατέθεσε αναφορά με την οποία η Κοινότητα Κλειτορίας Νομού Αχαΐας ζητεί χρηματοδότηση για διαμόρφωση και ευπρεπισμό κοινοτικών χώρων.</p>
          <p>26. Ο Βουλευτής Μαγνησίας κ. ΧΡΗΣΤΟΣ ΑΝΤΩΝΙΟΥ κατέθεσε αναφορά με την οποία η Κοινότητα Ευξεινούπολης Νομού Μαγνησίας ζητεί οικονομική ενίσχυση από τα έσοδα των κρατικών λαχείων για την κατασκευή παιδότοπων.</p>
          <p>27. Ο Βουλευτής Μαγνησίας κ. ΧΡΗΣΤΟΣ ΑΝΤΩΝΙΟΥ κατέθεσε αναφορά με την οποία η Κοινότητα Ευξεινούπολης Νομού Μαγνησίας ζητεί οικονομική ενίσχυση για πληρωμή χρεολυσίων.</p>
          <p>28. Ο Βουλευτής Μαγνησίας κ. ΧΡΗΣΤΟΣ ΑΝΤΩΝΙΟΥ κατέθεσε αναφορά με την οποία η Κοινότητα Ευξεινούπολης Νομού Μαγνησίας ζητεί οικονομική ενίσχυση για την αποπεράτωση του Ιερού Ναού Κοιμήσεως της Θεοτόκου της κοινότητας.</p>
          <p>29. Ο Βουλευτής Έβρου κ. ΑΘΑΝΑΣΙΟΣ ΚΟΝΤΑΞΗΣ κατέθεσε αναφορά με την οποία ο Αναπτυξιακός Σύνδεσμος Αμβρακικού Κόλπου ζητεί να ενταχθεί η κατασκευή της επαρχιακής οδού Άρτας - Σαλαώρας-Δρόμου Πασά στο περιφερειακό σκέλος Ηπείρου του Κοινοτικού Πλαισίου Στήριξης.</p>
          <p>30. Ο Βουλευτής Ρεθύμνης κ. ΕΜΜΑΝΟΥΗΛ ΛΟΥΚΑΚΗΣ κατέθεσε αναφορά με την οποία το Εργατοϋπαλληλικό Κέντρο Ρεθύμνου ζητεί την ίδρυση τοπικής υπηρεσίας του ΟΑΕΔ στο Πέραμα επαρχίας Μυλοποτάμου Νομού Ρεθύμνης.</p>
          <p>31. Ο Βουλευτής Άρτας κ. ΘΕΟΔΩΡΟΣ ΚΟΛΙΟΠΑΝΟΣ κατέθεσε αναφορά με την οποία ο Αθλητικός Σύλλογος Αναγέννησης Άρτας ζητεί να θεσμοθετηθεί η εισαγωγή αθλητών στα ΑΕΙ.</p>
          <p>32. Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Μελισσοκομικός Σύλλογος Ηρακλείου ζητεί την υποστήριξη και ανάδειξη του κρητικού μελιού.</p>
          <p>33. Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία το Σωματείο Βιοτεχνών Βαφέων-Λαμαρινάδων Αυτοκινήτων Θεσ/νίκης ζητεί την τροποποίηση της φορολογικής νομοθεσίας ως προς τις επιχειρήσεις του κλάδου του.</p>
          <p>34. Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που αντιμετωπίζουν οι σπουδαστές των σχολών μαθητείας της ΔΕΗ.</p>
          <p>35. Ο Βουλευτής Αχαΐας κ. ΒΑΣΙΛΕΙΟΣ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται σε ασφαλιστικά προβλήματα των συνταξιούχων της ΔΕΗ.</p>
          <p>36. Ο Βουλευτής Αχαΐας κ. ΒΑΣΙΛΕΙΟΣ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται στην ανάγκη λήψης μέτρων προστασίας του Εθνικού Δρυμού Αίνου Κεφαλλονιάς.</p>
          <p>37. Ο Βουλευτής Αχαΐας κ. ΒΑΣΙΛΕΙΟΣ ΜΠΕΚΙΡΗΣ κατέθεσε δημοσίευμα εφημερίδας στο οποίο ο κ. Μ. Μαυρωτάς διαμαρτύρεται για την απόλυση της κόρης του από τη ΔΕΗ.</p>
          <p>38. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Κοινότητα Μαρμαρίου ζητεί ένταξη στο Β’ πακέτο Ντελόρ του λιμανιού της.</p>
          <p>39. Ο Βουλευτής Αθηνών κ. ΣΤΕΦΑΝΟΣ ΣΤΕΦΑΝΟΠΟΥΛΟΣ κατέθεσε αναφορά με την οποία η Ένωση Ξενοδόχων Μεσσηνίας υποβάλλει προτάσεις της για τη λήψη οικονομικών μέτρων που αφορούν στην ανάπτυξη του Νομού Μεσσηνίας.</p>
          <p>40. Ο Βουλευτής Αθηνών κ. ΣΤΕΦΑΝΟΣ ΣΤΕΦΑΝΟΠΟΥΛΟΣ κατέθεσε αναφορά με την οποία η Ένωση Ξενοδόχων Μεσσηνίας ζητεί την άμεση αναστολή όλων των δικαστικών ενεργειών εκ μέρους των Τραπεζών προς τα μέλη της.</p>
          <p>41. Ο Βουλευτής Έβρου κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ζητεί ενημέρωση για την πορεία του θέματος της κατασκευής λιμνοδεξαμενή στην Κοινότητα Λιχάδας.</p>
          <p>42. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ζητεί ενημέρωση για την πορεία του θέματος της κατασκευής λιμνοδεξαμενής στην Κοινότητα Λιχάδας.</p>
          <p>43. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ζητεί ενημέρωση για την πορεία θεμάτων της υπ’ αρ. 741/25.1.94 ερώτησής του.</p>
          <p>44. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία το Σωματείο Συν/χων Εργ/τών Ταμ. Μετάλλου ζητεί επίλυση των προβλημάτων του.</p>
          <p>45. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία η Κοινότητα Φύλλων Εύβοιας ζητεί έγκριση πίστωσης για τη δημιουργία πλατείας.</p>
          <p>46. Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η κα Μαρία Παντούσα ζητεί πρόωρη αγροτική σύνταξη.</p>
          <p>47. Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η Κοινότητα Λευκοτόπου Σερρών ζητεί έκτακτη οικονομική ενίσχυση για την κάλυψη λειτουργικών αναγκών της.</p>
          <p>48. Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία ο κ. Απόστολος Χασιώτης ζητεί τη μετάταξη της συζύγου του από το Ιπποκράτειο Νοσοκομείο στο Αριστοτέλειο Πανεπιστήμιο Θεσ/νίκης.</p>
          <p>49. Ο Βουλευτής Σερρών κ. ΑΛΕΞΑΝΔΡΟΣ ΔΑΜΙΑΝΙΔΗΣ κατέθεσε αναφορά με την οποία η Κοινότητα Λευκοτόπου Σερρών ζητεί οικονομική ενίσχυση για την αποπεράτωση της κατασκευής του κτιρίου Κοινωνικού Κέντρου.</p>
          <p>50. Ο Βουλευτής Αχαΐας κ. ΝΙΚΟΛΑΟΣ ΟΙΚΟΝΟΜΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη ολοκλήρωσης του έργου των ταχυδιϋλιστηρίων νερού Ριγανόκαμπου Αχαΐας.</p>
          <p>51. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία το Θεραπευτήριο Χρονίων Παθήσεων Χανίων ζητεί ενίσχυση για την επίλυση στεγαστικού προβλήματος του Ιδρύματος.</p>
          <p>52. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Κοινότητα Κάρες Αποκορώνου Χανίων διαμαρτύρεται για ζημιές σε καλλιεργημένες εκτάσεις από μη ελεγχόμενα γιδοπρόβατα.</p>
          <p>53. Οι Βουλευτές κ.κ. ΙΩΑΝΝΗΣ ΚΑΤΣΑΡΟΣ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία τα Παραρτήματα Καστοριάς της ΠΕΑΕΑ και ΠΕΕΠΠ ζητούν την ηθική και υλική αποκατάσταση των αγωνιστών της Εθνικής Αντίστασης.</p>
          <p>54. Οι Βουλευτές κ.κ. ΔΗΜΟΣ ΚΟΥΜΠΟΥΡΗΣ, ΟΡΕΣΤΗΣ ΚΟΛΟΖΩΦ και ΝΙΚΟΛΑΟΣ ΦΑΡΜΑΚΗΣ κατέθεσαν αναφορά με την οποία η Συντονιστική Επιτροπή Κοινωνικών Φορέων ευρύτερης περιοχής Αλιβερίου Νομού Εύβοιας ζητεί τη λήψη μέτρων για την εύρυθμη λειτουργία του Κέντρου Υγείας Αλιβερίου Εύβοιας.</p>
          <p>55. Οι Βουλευτές κ.κ. ΣΤΡΑΤΗΣ ΚΟΡΑΚΑΣ και ΟΡΕΣΤΗΣ ΚΟΛΟΖΩΦ κατέθεσαν αναφορά με την οποία το Παλλεσβιακό Εργατικό Κέντρο αναφέρεται στην απόφαση του ΝΑΤΟ για βομβαρδισμούς της Βοσνίας και στη στάση της ελληνικής Κυβέρνησης.</p>
          <p>56. Οι Βουλευτές κ.κ. ΙΩΑΝΝΗΣ ΚΑΤΣΑΡΟΣ και ΔΗΜΟΣ ΚΟΥΜΠΟΥΡΗΣ κατέθεσαν αναφορά με την οποία ο Σύλλογος Εργαζομένων Δήμου Θεσ/νίκης διαμαρτύρεται για την κατάσταση που επικρατεί στο Παρ/μα Ν. Θεσ/νίκης του ΤΥΔΚΥ.</p>
          <p>57. Οι Βουλευτές κ.κ. ΙΩΑΝΝΗΣ ΚΑΤΣΑΡΟΣ και ΔΗΜΟΣ ΚΟΥΜΠΟΥΡΗΣ κατέθεσαν αναφορά με την οποία ο Σύλλογος Εργαζομένων Δήμου Θεσ/νίκης ζητεί την επίλυση οικονομικών προβλημάτων των μελών του.</p>
          <p>58. Οι Βουλευτές κ.κ. ΚΩΝΣΤΑΝΤΙΝΟΣ ΧΑΤΖΗΔΗΜΗΤΡΙΟΥ και ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσαν αναφορά με την οποία οι αγρότες μικροκαλλιεργητές της Κοινότητας Ζευγολατιού Σερρών ζητούν τη διαγραφή των οφειλών κληρούχων από παραχωρήσεις κλήρων μετά το 1986.</p>
          <p>Β’ . ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ</p>
          <p>1. Στην με αριθμό 799/31-1-94 ερώτηση δόθηκε με το υπ` αριθμ. 2926/24-2-94 έγγραφο από τον Υπουργό Βιομηχανίας, Ενέργειας και Τεχνολογίας η ακόλουθη απάντηση:</p>
          <p>"Σε απάντηση της 799/31.1.94 ερώτησης που κατέθεσαν οι Βουλευτές κ.κ. Γερ. Αραβανής και Σπ. Στριφτάρης, σας πληροφορούμε τα ακόλουθα, όσον αφορά θέματα αρμοδιότητας του Υπουργείου μας:</p>
          <p>Στο Δήμο Αγ. Ι. Ρέντη και στο χώρο του κτήματος Περγάμαλη, ύστερα από αυτοψία που διενήργησε η αρμόδια υπηρεσία μας (Δ/νση Βιομηχανίας Ν. Πειραιά) διαπιστώθηκαν τα εξής:</p>
          <p>Το βυρσοδεψείο του Κων. Περγάμαλη που λειτουργούσε στην περιοχή έχει διακόψει την λειτουργία του εδώ και ένα χρόνο (σύμφωνα με δήλωση των περιοίκων).</p>
          <p>- Μέρος του κτιρίου όπου λειτουργούσε το βυρσοδεψείο, χρησιμοποιείται από την βιοτεχνία κατασκευής συρματοπλεγμάτων του Φ. Ζωγράφου, η οποία λειτουργεί με την αριθ. πρωτ. Φ14.ΑΙΡ. 317/386669/12.11.91 απόφαση, διαρκείας τριών (3) ετών.</p>
          <p>- Στον χώρο του κτήματος Περγάμαλη λειτουργεί εργαστήριο κορδονοποιϊας του Φίκα Στεργ. το οποίο έχει εφοδιασθεί με το αρθ. πρωτ. 14666/20.11.58 έγγραφο απαλλαγής από την υποχρέωση εφοδιασμού με άδεια λειτουργίας.</p>
          <p>- Επίσης στον ίδιο χώρο λειτουργεί από το 1976 εργαστήριο επιμεταλλώσεων του Γρηγ. Κωνσταντίνου και βάσει του αριθ. πρωτ. 2206/8.4.87 εγγράφου του ΙΒ Αστυν. Τμήματος Πειραιώς δεν συντρέχουν λόγοι εξαιρέσεως σύμφωνα με το άρθρο 3 του ΑΝ207/67.</p>
          <p>- Σε κτίσμα (τολλ) που βρίσκεται στο χώρο του κτήματος ιδιοκτησίας του Δήμου Ρέντη, στεγάζεται αποθήκη τεχνικής εργοληπτικής εταιρίας ΠΥΡΑΜΙΣ ΑΤΕΕ - Ι. Πισκιώλης.</p>
          <p>- Όσον αφορά το αναφερόμενο στην ερώτηση "πλακάδικο" πρόκειται για παλαιό εργαστήριο ιδιοκτησίας Αντωνακόπουλου το οποίο έχει σταματήσει να λειτουργεί και εκεί εδρεύει η εταιρία πωλήσεως πλακιδίων Αντωνακόπουλου.</p>
          <p>Ο Υφυπουργός</p>
          <p>ΧΡΗΣΤΟΣ ΠΑΧΤΑΣ"</p>
          <p>2. Στην με αριθμό 812/1-2-94 ερώτηση δόθηκε με το υπ` αριθμ. 391Β/22-2-94 έγγραφο από τον Υπουργό ΠΕΧΩΔΕ η ακόλουθη απάντηση:</p>
          <p>"Απαντώντας στην ερώτηση με αριθμό 812 που κατατέθηκε στις 1.2.94 από τους Βουλευτές κ.κ. Αραβανή Γεράσιμο, Κουμπούρη Δήμο και Κολοζώφ Ορέστη, σας γνωρίζουμε ότι οι αναφερόμενες σ’ αυτή δραστηριότητες απαγορεύονται από την υφιστάμενη νομοθεσία (ν. 1650/86 "περί προστασίας του περιβάλλοντος") η οποία και προβλέπει διοικητικές ποινές για τους παραβάτες.</p>
          <p>Επειδή το πρόβλημα των υφισταμένων λειτουργιών στα ανενεργά λατομεία Κορυδαλλού είναι χρόνιο και πολύπλοκο η δε ανάγκη επίλυσής του επιτακτική, για την αντιμετώπιση του προωθούνται συντονισμένες ενέργειες απ’ όλους τους συναρμόδιους φορείς.</p>
          <p>Ως προς το αναφερόμενο στην ερώτηση σχέδιο του Δήμου Κορυδαλλού για την υπόψη περιοχή, σας γνωρίζουμε τα εξής όπως μας ενημέρωσε η αρμόδια Νομαρχία Δυτικής Αττικής.</p>
          <p>- Το παραπάνω σχέδιο δεν έχει υποβληθεί στη Νομαρχία η οποία συνεπώς δεν το έχει υπόψη της.</p>
          <p>1. Ύστερα από σχετικό έγγραφο του Υπουργείου Εσωτερικών για την κατάρτιση του ΕΑΠΤΑ, ο Δήμος Κορυδαλλού μεταξύ άλλων υπέβαλε πρόταση που αφορά την ανάπλαση του χώρου των παλαιών λατομείων, το κόστος της οποίας ανέρχεται σε ένα δισ. δρχ. Για την πρόταση αυτή δεν έχει υποβληθεί καμία μελέτη.</p>
          <p>2. Σημειώνεται ότι σύμφωνα με τις Υπηρεσίες της Νομαρχίας για τη συγκεκριμένη περιοχή υπάρχει πρόβλημα ως προς το ιδιοκτησιακό καθεστώς. Η περιοχή διεκδικείται από το Δημόσιο μέσω του Υπουργείου Οικονομικών. Η αβεβαιότητα που υπάρχει για το ιδιοκτησιακό καθεστώς καθιστά οποιαδήποτε πρόταση μη επιλέξιμη για τα κοινοτικά προγράμματα.</p>
          <p>Τέλος σας πληροφορούμε ότι ο Οργανισμός Αθήνας στα πλαίσια των αρμοδιοτήτων του για εξειδίκευση και υλοποίηση των στόχων του Ρυθμιστικού Σχεδίου, έχει προχωρήσει σε μία κατ’ αρχήν χαρτογράφηση/κωδικοποίηση των ανενεργών λατομικών χώρων του Λεκανοπεδίου και της Αττικής γενικότερα και προωθεί μελέτη (σύμφωνα με το άρθρο 15 παρ. 2, 3 δ του ν. 1515/85) για τη δημιουργία τοπικών-υπερτοπικών πόλων αναψυχής, αθλητισμού και πολιτιστικών λειτουργιών"... στο Αιγάλεω με συνολική ανάπλαση του ορεινού όγκου σε μεγάλο πάρκο και με εστίες τα λατομεία Νίκαιας (Σελεπίτσαρι), Κορυδαλλού και Πετρούπολης...".</p>
          <p>Στα πλαίσια της παραπάνω μελέτης και προκειμένου να ληφθεί υπόψη κατά την εκπόνησή της, έχει ζητηθεί και η άποψη της Τοπικής Αυτοδιοίκησης. Ο Δήμος Κορυδαλλού δεν έχει απαντήσει επί του θέματος μέχρι σήμερα.</p>
          <p>Ο Υπουργός</p>
          <p>Κ. ΛΑΛΙΩΤΗΣ"</p>
          <p>3. Στην με αριθμό 814/1-2-94 ερώτηση δόθηκε με το υπ` αριθμ. ΚΕΒ/214/25-2-94 έγγραφο από τον Υπουργό Πολιτισμού η ακόλουθη απάντηση:</p>
          <p>"Σε απάντηση ερώτησης (αριθμ. 814/1-2-94) του Βουλευτή κου Ηλία Βεζδρεβάνη, σας γνωρίζουμε τα εξής:</p>
          <p>Η κατασκευή δρόμου προς τον σημαντικότερο αρχαιολογικό χώρο της Θεσπρωτίας, την Τιτάνη, είναι απαραίτητη, διότι κατά τους χειμερινούς μήνες δεν είναι δυνατή η προσπέλαση στον χώρο. Με εισήγηση της αρμόδιας Η’ Εφορείας Προϊστορικών Αρχαιοτήτων του ΥΠΠΟ προς την Δ/νση Προγραμματισμού και Ανάπτυξης της Νομαρχίας Θεσπρωτίας, έχει ενταχθεί και ευρίσκεται σε εξέλιξη το έργο "Δρόμος και κατασκευή γέφυρας προς τον αρχαιολογικό χώρο Τιτάνης", προϋπολογισμού 31.000.000 δρχ., στο Ειδικό Αναπτυξιακό Πρόγραμμα Τοπικής Αυτοδιοίκησης (ΕΑΠΤΑ) και με φορέα υλοποίησης τον Αναπτυξιακό Σύνδεσμο Φιλιατών.</p>
          <p>Ο Αναπληρωτής Υπουργός</p>
          <p>ΑΘΑΝΑΣΙΟΣ ΜΙΚΡΟΥΤΣΙΚΟΣ"</p>
          <p>4. Στην με αριθμό 816/1-2-94 ερώτηση δόθηκε με το υπ` αριθμ. ΚΕΒ/215/25-2-94 έγγραφο από τον Υπουργό Πολιτισμού η ακόλουθη απάντηση:</p>
          <p>"Σε απάντηση σχετικής ερώτησης (αριθμ. 816/1-2-94) του Βουλευτή κου Θεόδωρου Κοκελίδη, σας γνωρίζουμε ότι η Υπουργός Πολιτισμού συγκρότησε Επιστημονική Επιτροπή για την εξέταση των θεμάτων της Αρχαιολογικής Συλλογής του κου Κωνσταντίνού Μητσοτάκη.</p>
          <p>Το πόρισμα της Επιτροπής έχει υποβληθεί στην Δικαιοσύνη, στην αρμοδιότητα της οποίας ανήκει πλέον το όλο θέμα.</p>
          <p>Ο Αναπληρωτής Υπουργός</p>
          <p>ΑΘΑΝΑΣΙΟΣ ΜΙΚΡΟΥΤΣΙΚΟΣ"</p>
          <p>5. Στην με αριθμό 820/1-2-94 ερώτηση δόθηκε με το υπ` αριθμ. 3010/25-2-94 έγγραφο από τον Υπουργό Βιομηχανίας, Ενέργειας και Τεχνολογίας η ακόλουθη απάντηση:</p>
          <p>"Σε απάντηση της 820/1-2-94 ερώτησης, που κατέθεσαν οι Βουλευτές κ.κ. Στρ. Κόρακας και Δήμος Κουμπούρης, σας πληροφορούμε ότι, η επιχείρηση "ΗΝΩΜΕΝΑ ΣΩΛΗΝΟΥΡΓΕΙΑ Α.Ε.", ανήκει στον ιδιωτικό τομέα και συνεπώς το Υπουργείο μας, δεν έχει την δυνατότητα παρεμβάσεως στις αποφάσεις των ιδιοκτητών της.</p>
          <p>Ο Υφυπουργός</p>
          <p>ΧΡΗΣΤΟΣ ΠΑΧΤΑΣ"</p>
          <p>6. Στην με αριθμό 919/2-2-94 ερώτηση δόθηκε με το υπ` αριθμ. ΚΕΒ/219/25-2-94 έγγραφο από τον Υπουργό Πολιτισμού η ακόλουθη απάντηση:</p>
          <p>"Σε απάντηση ερώτησης (αριθμ. 919/2-2-94) του Βουλευτή κου Βασίλη Κορκολόπουλου, σας γνωρίζουμε τα εξής:</p>
          <p>Τόσο η περιοχή του Λεπρέου, με την ανασκαφή του Ναού της Δήμητρας, όσο και εκείνη της Φυγάλειας είναι σημαντικότατοι αρχαιολογικοί χώροι.</p>
          <p>Είναι γεγονός ότι δεν έχει προχωρήσει αρκετά η αρχαιολογική έρευνα και οι ανασκαφές, στο μεν Λεπρέο εξαιτίας των εκκρεμοτήτων σε απαλλοτριώσεις, στην δε Φυγάλεια εξαιτίας των ελλείψεων σε προσωπικό και εξοπλισμό.</p>
          <p>Μέσα στους στόχους του προγράμματος του τρέχοντος έτους είναι η προώθηση του όλου έργου έρευνας και ανασκαφής των δύο παραπάνω σημαντικών αρχαιολογικών χώρων.</p>
          <p>Ο Αναπληρωτής Υπουργός</p>
          <p>ΑΘΑΝΑΣΙΟΣ ΜΙΚΡΟΥΤΣΙΚΟΣ"</p>
          <p>7. Στην με αριθμό 920/2-2-94 ερώτηση δόθηκε με το υπ` αριθμ. 4807/25-2-94 έγγραφο από τον Υπουργό Βιομηχανίας, Ενέργειας και Τεχνολογίας η ακόλουθη απάντηση:</p>
          <p>"Σε απάντηση της ερώτησης με αριθμό ΠΕ 920/02.02.1994 που κατέθεσαν στην Βουλή των Ελλήνων οι Βουλευτές κ. Γ. Καλαντζής και Π. Κωνσταντινίδης, σχετικά με το φυσικό αέριο και την μονάδα ηλεκτροπαραγωγής στην Θράκη, σας γνωρίζουμε ότι:</p>
          <p>Το έργο του Φυσικού αερίου άρχισε το 1988 και έπρεπε να είχε τελειώσει μέσα στο 1992. Δυστυχώς η Ν.Δ. μέχρι τις εκλογές στις 10.10.1993, είχε εκτελέσει μόνο ένα μικρό μέρος του έργου. Η τεράστια αυτή καθυστέρηση έχει προκαλέσει, ενόψει και των συμβατικών υποχρεώσεων της Χώρας, δυσβάστακτα οικονομικά βάρη όχι μόνο στην ΔΕΠΑ αλλά και στην Εθνική Οικονομία.</p>
          <p>Κατόπιν τούτου ο σχεδιασμός του όλου έργου γίνεται υποχρεωτικά, πέραν όλων των άλλων και με αυστηρά οικονομικά κριτήρια. Η ΔΕΠΑ αντιμετωπίζει ευνοϊκά την επέκταση του αγωγού προς Καβάλα και Θράκη υπό την προϋπόθεση ότι θα υπάρχει επαρκής ζήτηση φυσικού αερίου που θα καλύπτει την επέκταση.</p>
          <p>Η Κυβέρνηση έχει ήδη αποφασίσει την κατασκευή μονάδας ηλεκτροπαραγωγής με χρήση φυσικού αερίου στη Θράκη.</p>
          <p>Ο Υπουργός</p>
          <p>ΚΩΣΤΑΣ ΣΗΜΙΤΗΣ"</p>
          <p>8. Στην με αριθμό 923/2-2-94 ερώτηση δόθηκε με το υπ` αριθμ. 406Β/23-2-94 έγγραφο από τον Υπουργό ΠΕΧΩΔΕ η ακόλουθη απάντηση:</p>
          <p>"Απαντώντας στην ερώτηση με αριθμό 923 που κατατέθηκε στις 2-2-94 από τους Βουλευτές κ.κ. Γεράσιμο Αραβανή και Ορέστη Κολοζώφ σας γνωρίζουμε σχετικά τα εξής, όπως αυτά προκύπτουν από το φάκελο της διαδικασίας έγκρισης του Γενικού Πολεοδομικού Σχεδίου (Γ.Π.Σ.) Δήμου Κορυδαλλού.</p>
          <p>- Το ΥΠΕΧΩΔΕ, με εισήγηση της αρμόδιας Δ/νσης στο Ν. ΣΧΟΠ Δυτικής Αττικής, αποδέχθηκε το αίτημα του παραπάνω Δήμου για ένταξη σε σχέδιο της περιοχής Σχιστού μόνο για πολύ περιορισμένα τμήματα (τα πλέον πυκνοδομημένα) για τον λόγο ότι πρόκειται για περιοχή εντόνων κλίσεων εδάφους που απαιτεί ιδιαίτερη περιβαλλοντική προστασία και περιορισμό της οικιστικής ανάπτυξης.</p>
          <p>- Το Υπουργείο Γεωργίας, στα υπ’ αριθμ. 84471/5372/88 και 102022/6933/88 αναφέρει ότι "... ακόμα και τα τμήματα των πυκνοδομημένων περιοχών αυθαιρέτων της περιοχής Σχιστού, που προτάθηκαν για ένταξη, από το ΥΠΕΧΩΔΕ, εμπίπτουν σε απαγορευτικές διατάξεις του Ν. 998/79, δεδομένου ότι πρόκειται για δασικές εκτάσεις που έχουν παράνομα εκχερσωθεί και έχουν κηρυχθεί αναδασωτέες, μαζί με ευρύτερη περιοχή, με την 108424/1934 απόφαση του Υπ. Γεωργίας".</p>
          <p>Επίσης, "... δεν έχουν αναγνωρισθεί ως ιδιωτικές εκτάσεις, με τις διοικητικές ή δικαστικές προβλεπόμενες διαδικασίες και το ιδιοκτησιακό τους καθεστώς παραμένει σε εκκρεμότητα.</p>
          <p>Όσα δε τμήματα των παραπάνω εκτάσεων έχουν εκχερσωθεί, οικοπεδοποιηθεί και δομηθεί, αυτό έγινε με παράνομες επεμβάσεις και τα κτίσματα από πλευράς δασικής νομοθεσίας θεωρούνται αυθαίρετα".</p>
          <p>- Επιπλέον το Ρυθμιστικό Σχέδιο της Αθήνας (ν. 1515/1.2.1985 αρθ. 15) προβλέπει την δημιουργία μεγάλου υπερτοπικού πόλου αναψυχής, αθλητισμού και πολιτιστικών λειτουργιών στο Αιγάλεω με συνολική ανάπλαση του ορεινού όγκου σε μεγάλο πάρκο.</p>
          <p>Τέλος σας γνωρίζουμε ότι ο Οργανισμός Αθήνας στα πλαίσια των αρμοδιοτήτων του για εξειδίκευση και εφαρμογή των στόχων του ΡΣΑ εκπονεί μελέτη "Οριοθέτησης και Ρύθμισης χρήσεων γης της περιοχής Ορεινού Όγκου του Αιγάλεω".</p>
          <p>Ο Υπουργός</p>
          <p>Κ. ΛΑΛΙΩΤΗΣ"</p>
          <p>9. Στην με αριθμό 935/2-2-94 ερώτηση δόθηκε με το υπ` αριθμ. 410Β/23-2-94 έγγραφο από τον Υπουργό ΠΕΧΩΔΕ η ακόλουθη απάντηση:</p>
          <p>"Απαντώντας στην ερώτηση με αριθμό 935 που κατατέθηκε στις 2-2-94 από το Βουλευτή κ. Παναγιώτη Ψωμιάδη σας γνωρίζουμε σχετικά με θέματα αρμοδιότητας ΥΠΕΧΩΔΕ τα εξής:</p>
          <p>Σύμφωνα τόσο με τις υφιστάμενες διατάξεις και τις ήδη θεσμοθετημένες χρήσεις γης, όσο και με τα προβλεπόμενα στις υπό εκπόνηση πολεοδομικές μελέτες, είναι ήδη υπερβολικά αυξημένες οι δυνατότητες εγκαταστάσεις συνεργείων.</p>
          <p>Πιστεύουμε ότι μία επιπλέον παράταση των χρονικών περιθωρίων που τίθενται από τα π. δ/γματα 78/15.2.88 και 416/30.9.91 για την μετεγκατάσταση των συνεργείων σε χώρους όπου συντρέχουν οι γενικές προϋποθέσεις που προβλέπονται, θα αποτελούσε ανασταλτικό παράγοντα στην υλοποίηση των στόχων του σχεδιασμού (ΓΠΣ, ΖΟΕ κ.λπ.).</p>
          <p>Όσον αφορά τη λειτουργία συνεργείων σε υπόγεια οικοδομών σας γνωρίζουμε ότι αυτό αντίκειται στις διατάξεις του ΓΟΚ (ν. 1577/85) σύμφωνα με τον οποίο τα υπόγεια δεν αποτελούν χώρους κυρίας χρήσεως.</p>
          <p>Ο Υπουργός</p>
          <p>Κ. ΛΑΛΙΩΤΗΣ"</p>
          <p>10. Στην με αριθμό 947/3-2-94 ερώτηση δόθηκε με το υπ` αριθμ. 246/21-2-94 έγγραφο από τον Υπουργό Εθνικής Αμύνης ακόλουθη απάντηση:</p>
          <p>"Σε απάντηση της 947/3-2-94 ερώτησης που κατέθεσε στη Βουλή ο Βουλευτής Ν. Ροδόπης κ. Π. Κωνσταντινίδης, σας γνωρίζουμε τα ακόλουθα:</p>
          <p>Το αναφερόμενο στην ερώτηση χρηματικό ποσό δεν αποτελεί επίδομα παρεχόμενο σύμφωνα με συγκεκριμένη διάταξη νόμου, αλλά οδοιπορικά έξοδα εκτέλεσης υπηρεσίας που χορηγήθηκαν για κινήσεις εκτός έδρας του στρατιωτικού προσωπικού που υπηρετεί στους νομούς Ροδόπης και Ξάνθης, μόνο για τα έτη 1992 και 1993.</p>
          <p>Τα παραπάνω έξοδα δεν σχετίζονται με εκείνα που καταβάλλονται παγίως κάθε μήνα στο προσωπικό που υπηρετεί στον Έβρο και τα νησιά του Αιγαίου, καθόσον αυτά προβλέπονται από το άρθρο 13 παρ. 3Θ του πδ 200/93 "Περί Οδοιπορικών Εξόδων εσωτερικού του Στρατιωτικού Προσωπικού των Ε.Δ.".</p>
          <p>Η καταβολή των εξόδων αυτών υλοποιείτο στα πλαίσια κατανομής των ετησίων κονδυλίων του ΓΕΣ και αποτελούσε χορήγηση τεσσάρων (4) ημερών εκτός έδρας, επιπλέον εκείνων που προβλέπονταν στο μηνιαίο κονδύλιο του οικείου Σχηματισμού για τα έτη 1992 και 1993.</p>
          <p>Πέραν των ανωτέρω, γνωρίζεται ότι ήδη έχει ληφθεί σχετική απόφαση από τα αρμόδια υπηρεσιακά όργανα του ΥΕΘΑ για τη συνέχιση της καταβολής των ανωτέρω οδοιπορικών εξόδων στους αξιωματικούς που υπηρετούν στους Ν. Ξάνθης και Ροδόπης και για ολόκληρο το έτος 1994.</p>
          <p>Ο Υφυπουργός</p>
          <p>ΝΙΚΟΛΑΟΣ ΚΟΥΡΗΣ"</p>
          <p>11. Στην με αριθμό 951/3-2-94 ερώτηση δόθηκε με το υπ` αριθμ. ΚΕΒ/229/25-2-94 έγγραφο από τον Υπουργό Πολιτισμού η ακόλουθη απάντηση:</p>
          <p>"Σε απάντηση ερώτησης (αριθμ. 951/3-2-94) του Βουλευτή κου Βασίλη Κορκολόπουλου, σας γνωρίζουμε τα εξής:</p>
          <p>Η αναστήλωση του Ναού του Επικουρίου Απόλλωνα Βασσών είναι έργο επίπονο που απαιτεί ιδιαίτερη έρευνα, τεκμηρίωση και μελέτη, λόγω ακριβώς των εξειδικευμένων επεμβάσεων που επιβάλλει η μεγάλη σπουδαιότητα του μνημείου.</p>
          <p>Για τον σκοπό αυτό συγκροτήθηκε και λειτουργεί η επιτροπή Συντήρησης του Ναού, στα πρότυπα ανάλογων Επιστημονικών Επιτροπών όπως εκείνη των Μνημείων της Ακρόπολης.</p>
          <p>Η κατασκευή στέγασης του Ναού επιβάλλεται για την προστασία του από τις καιρικές συνθήκες μέχρις ότου ολοκληρωθούν οι εργασίες αναστήλωσης και συντήρησής του, που έχουν προταθεί για ένταξη στο Περιφερειακό Πρόγραμμα Δυτικής Ελλάδας, στα πλαίσια του Κ.Π.Σ. 94-99 (Β Πακέτο Ντελόρ).</p>
          <p>Ο Αναπληρωτής Υπουργός</p>
          <p>ΑΘΑΝΑΣΙΟΣ ΜΙΚΡΟΥΤΣΙΚΟΣ"</p>
          <p>12. Στην με αριθμό 954/3-2-94 ερώτηση δόθηκε με το υπ` αριθμ. 7001/25-2-94 έγγραφο από τον Υπουργό Δημόσιας Τάξης η ακόλουθη απάντηση:</p>
          <p>"Σε απάντηση της 954/3-2-1994 ερώτησης, που κατέθεσε ο Βουλευτής κ. Λ. ΛΥΜΠΕΡΑΚΙΔΗΣ, σας γνωρίζουμε τα εξής:</p>
          <p>Το Υπουργείο μας αντιμετωπίζει με ιδιαίτερη ευαισθησία τα θέματα που απασχολούν τις παραμεθόριες περιοχές της Χώρας, σε συνεργασία με τα άλλα Υπουργεία και καταβάλλει κάθε προσπάθεια για την επαρκή αστυνόμευσή τους, την εμπέδωση αισθήματος ασφαλείας στην περιοχή και την τόνωση του ηθικού των πολιτών.</p>
          <p>Στα πλαίσια αυτά αποφασίσθηκε πρόσφατα η ίδρυση Παραρτήματος της Σχολής Αστυφυλάκων στη Θράκη.</p>
          <p>Για τη στέγασή του αναζητούνται κατάλληλες εγκαταστάσεις στους Νομούς Ροδόπης, Ξάνθης και Έβρου.</p>
          <p>Ίδρυση σχολής Αρχιφυλάκων δεν προβλέπεται, εν όψη μάλιστα πλήρους αλλαγής του εκπαιδευτικού συστήματος με σχέδιο Νόμου που επεξεργάζεται το Υπουργείο μας.</p>
          <p>Ο Υπουργός</p>
          <p>ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ"</p>
          <p>13. Στην με αριθμό 958/3-2-94 ερώτηση δόθηκε με το υπ` αριθμ. 4806/25-2-94 έγγραφο από τον Υπουργό Βιομηχανίας, Ενέργειας και Τεχνολογίας η ακόλουθη απάντηση:</p>
          <p>"Σε απάντηση της υπ’ αριθμ. 958/3-2-94 ερώτησης που κατέθεσε στη Βουλή των Ελλήνων ο Βουλευτής κ. Λεωνίδας Λυμπερακίδης, σας γνωρίζουμε τα ακόλουθα:</p>
          <p>Η Κυβέρνηση προσπαθεί με κάθε τρόπο να διασφαλίσει τα συμφέροντα του Ελληνικού λαού, και στην περίπτωση αυτή, ιδιαίτερα δε να αντιμετωπίσει τα σοβαρά προβλήματα, που έχει προκαλέσει η παραχώρηση, η οποία όμως δεν έχει επικυρωθεί από την Ελληνική Βουλή, της προηγούμενης κυβέρνησης, για κατασκευή εργοστασίου ηλεκτροπαραγωγής από Ρωσική εταιρεία, η οποία θα κρατούσε την ιδιοκτησία και εκμετάλλευση σε ελληνικό έδαφος του εργοστασίου αυτού.</p>
          <p>Σχετικά με το έργο του φυσικού αερίου σας γνωρίζουμε ότι η ΔΕΠΑ αντιμετωπίζει ευνοϊκά την επέκταση του αγωγού προς Καβάλα και Θράκη υπό την προϋπόθεση ότι θα υπάρχει επαρκής ζήτηση φυσικού αερίου που θα καλύπτει την επέκταση αυτή.</p>
          <p>Η μονάδα παραγωγής ηλεκτρικής ενέργειας με καύσιμο φυσικό αέριο στη Θράκη αποτελεί ήδη απόφαση της Κυβέρνησης.</p>
          <p>Ο Υπουργός</p>
          <p>ΚΩΣΤΑΣ ΣΗΜΙΤΗΣ"</p>
          <p>14. Στην με αριθμό 962/4-2-94 ερώτηση δόθηκε με το υπ` αριθμ. 419Β/25-2-94 έγγραφο από τον Υπουργό ΠΕΧΩΔΕ η ακόλουθη απάντηση:</p>
          <p>"Απαντώντας στην ερώτηση με αριθμό 962 που κατατέθηκε στις 4-2-94 από το Βουλευτή κ. Βασίλη Μπεκίρη σας γνωρίζουμε τα εξής:</p>
          <p>Ελπίζουμε ότι στη φράση του κ. Βουλευτή "... η Πολιτεία αλόγιστα αντί να περιορίζει τα σκληρά μέτρα που έχει νομοθετήσει τα επαυξάνει κατά τρόπο που είναι πρωτοφανής και απαράδεκτος. Φαίνεται ότι η Κυβέρνηση ζει εκτός πραγματικότητας και αδιαφορεί για το μέλλον αυτής της  Χώρας", δεν περιλαμβάνονται τα μέτρα για την προστασία του περιβάλλοντος και της αρχιτεκτονικής και πολιτιστικής κληρονομιάς της πατρίδας μας.</p>
          <p>Επισημαίνουμε τα παραπάνω διότι αυτού του είδους τα μέτρα, είναι στις προθέσεις μας και να εξειδικεύσουμε και να επεκτείνουμε, προκειμένου ακριβώς "το μέλλον αυτής της Χώρας" να εξασφαλίσουμε.</p>
          <p>Ως προς την αναθέρμανση της οικοδομικής δραστηριότητας σας πληροφορούμε ότι το Υπουργείο μας δεν έχει καθοριστικές αρμοδιότητες στη διαμόρφωση του κόστους των οικοδομών ούτε στη διαμόρφωση των οικονομικών δυνατοτήτων των πολιτικών προκειμένου να επενδύσουν στην οικοδομή. Δυνατότητα επηρεασμού έχει όσον αφορά το κόστος έκδοσης οικοδομικών αδειών, το οποίο πρέπει να σημειωθεί ότι δεν έχει αυξηθεί ουσιαστικά από το 1989 και παρατείνεται η ισχύς των παλαιών τιμών με πρόσφατη απόφαση (αρ. πρωτ. 366/8/29-12-93).</p>
          <p>Στις αρμοδιότητες του ΥΠΕΧΩΔΕ, όσον αφορά το θέμα, είναι η χωροταξική και πολεοδομική οργάνωση της Χώρας σε εθνικό, περιφερειακό και τοπικό επίπεδο, ώστε να γνωρίζει ο κάθε πολίτης που και πως μπορεί να οικοδομήσει. Αυτό ακριβώς προωθούμε. Ειδικότερα δε εκτός των άλλων προχωρούμε:</p>
          <p>- Στη βελτίωση και τον εκσυγχρονισμό του οικιστικού ν. 1337 και την προσαρμογή του στις σύγχρονες απαντήσεις και τα νέα δεδομένα.</p>
          <p>- Στη χωροταξική και πολεοδομική ανασυγκρότηση των περιοχών παραθεριστικής κατοικίας.</p>
          <p>- Στη διαδικασία τελικής έγκρισης και κύρωσης πράξεων εφαρμογής για 50.000 στρέμματα μέχρι το τέλος του 1994.</p>
          <p>- Στην άμεση θεσμοθέτηση των υπόλοιπων Γενικών Πολεοδομικών Σχεδίων (Γ.Π.Σ.) μέχρι το τέλος του 1994.</p>
          <p>- Στην επίσπευση και την ολοκλήρωση των διαδικασιών για 200.000 στρέμματα πράξεων εφαρμογής που βρίσκονται στο στάδιο της εκπόνησης.</p>
          <p>- Προωθούμε την επίσπευση και ολοκλήρωση Πολεοδομικών Μελετών και των αντίστοιχων Πράξεων Εφαρμογής τους για 300.000 στρέμματα.</p>
          <p>Ο Υπουργός</p>
          <p>Κ. ΛΑΛΙΩΤΗΣ"</p>
          <p>15. Στην με αριθμό 998/8-2-94 ερώτηση δόθηκε με το υπ` αριθμ. 8008/25-2-94 έγγραφο από τον Υπουργό Δημόσιας Τάξης η ακόλουθη απάντηση:</p>
          <p>"Σε απάντηση της 998/8-2-1994 ερώτησης, που κατέθεσαν οι Βουλευτές κ.κ. ΣΤΕΦΑΝΟΠΟΥΛΟΥ-Κ. ΧΑΤΖΗΔΗΜΗΤΡΙΟΥ-Α. ΝΙΚΟΠΟΥΛΟΣ, σας γνωρίζουμε τα εξής:</p>
          <p>Η υπαγωγή των αστυνομικών συνοδών ασφαλείας Βουλευτών στις διατάξεις του ν. 2026/92, που αφορούν τους διατιθεμένους στα γραφεία των κομμάτων που εκπροσωπούνται στη Βουλή, απαιτεί νομοθετική ρύθμιση και κάλυψη των δαπανών από τον προϋπολογισμό εξόδων της Ελληνικής Αστυνομίας, που είναι ως προς τα σχετικά κονδύλια ελλειμματικός.</p>
          <p>Για το λόγο αυτό το όλο θέμα μελετάται και αναζητείται η δυνατότητα κάλυψης της σχετικής δαπάνης, είτε με ενίσχυση από τον κρατικό προϋπολογισμό, είτε από τον προϋπολογισμό της Βουλής.</p>
          <p>Ο Υπουργός</p>
          <p>ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ"</p>
          <p>16. Στην με αριθμό 1013/9-2-94 ερώτηση δόθηκε με το υπ` αριθμ. 8008/3/3/25-2-94 έγγραφο από τον Υπουργό Δημόσιας Τάξης η ακόλουθη απάντηση:</p>
          <p>"Σε απάντηση της 1013/9-2-1994 ερώτησης, που κατέθεσαν οι Βουλευτές κ.κ. Θ. ΠΑΣΣΑΛΙΔΗΣ, Β. ΓΙΟΒΑΝΟΥΔΑΣ, Θ. ΜΗΤΡΑΣ, Κ. ΕΥΜΟΙΡΙΔΗΣ, Γ. ΓΙΑΚΟΥΜΑΤΟΣ, Π. ΦΟΥΝΤΟΥΚΙΔΟΥ, Η. ΒΕΖΔΡΕΒΑΝΗΣ, Α. ΑΝΔΡΕΟΥΛΑΚΟΣ, Π. ΚΑΜΜΕΝΟΣ, ΕΥ. ΚΟΥΡΤΙΔΗΣ, Λ. ΛΥΜΠΕΡΑΚΙΔΗΣ, σας γνωρίζουμε τα εξής:</p>
          <p>Η υπαγωγή των αστυνομικών συνοδών ασφαλείας Βουλευτών στις διατάξεις του ν. 2026/92, που αφορούν τους διατιθεμένους στα γραφεία των κομμάτων που εκπροσωπούνται στη Βουλή, απαιτεί νομοθετική ρύθμιση και κάλυψη των δαπανών από τον προϋπολογισμό εξόδων των Ελληνικής Αστυνομίας, που είναι ως προς τα σχετικά κονδύλια ελλειμματικός.</p>
          <p>Για το λόγο αυτό το όλο θέμα μελετάται και αναζητείται η δυνατότητα κάλυψης της σχετικής δαπάνης, είτε με ενίσχυση από τον κρατικό προϋπολογισμό, είτε από τον προϋπολογισμό της Βουλής.</p>
          <p>Ο Υπουργός</p>
          <p>ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ"</p>
          <p>17. Στην με αριθμό 1021/9-2-94 ερώτηση δόθηκε με το υπ` αριθμ. 8002/25-2-94 έγγραφο από τον Υπουργό Εθνικής Οικονομίας η ακόλουθη απάντηση:</p>
          <p>"Απαντώντας στην ερώτηση του Βουλευτή κ. Ν. Οικονομόπουλου με αριθμ. 1021/9.2.94 για ένταξη του έργου "Υδρευτικό-αρδευτικό Φράγμα Πείρου" στο πακέτο Ντελόρ ΙΙ, σας πληροφορούμε ότι την ευθύνη ένταξης έργων στο Σχέδιο Επιχειρησιακού Περιφερειακού Προγράμματος Δυτικής Ελλάδας για το 1994-99, το οποίο ευρίσκεται στο στάδιο της κατάρτισης, έχει η Γενική Γραμματεία Περιφέρειας Δυτικής Ελλάδας στην οποία μπορούν να απευθύνονται οι ενδιαφερόμενοι.</p>
          <p>Ο Υφυπουργός</p>
          <p>ΓΕΩΡΓΙΟΣ ΡΩΜΑΙΟΣ"</p>
          <p>18. Στην με αριθμό 1028/9-2-94 ερώτηση δόθηκε με το υπ` αριθμ. 8003/25-2-94 έγγραφο από τον Υπουργό Εθνικής Οικονομίας η ακόλουθη απάντηση:</p>
          <p>"Σε απάντηση της ερώτησης του Βουλευτή κ. Β. Κορκολόπουλου με αριθμ. 1028/9-2-94, σχετικά με την ένταξη των έργων "Ανάπλαση Λιμένος Κατακόλου" και "Κατασκευή Μαρίνας Κατακόλου" στο Πακέτο Ντελόρ ΙΙ, σας πληροφορούμε ότι την ευθύνη ένταξης Έργων στο Σχέδιο Επιχειρησιακού Περιφερειακού Προγράμματος Δυτικής Ελλάδας 1994-1999, το οποίο βρίσκεται στο στάδιο της κατάρτισης έχε η Γεν. Γραμματεία της Περιφέρειας στην οποία μπορούν να απευθύνονται οι ενδιαφερόμενοι.</p>
          <p>Ο Υφυπουργός</p>
          <p>Γ. ΡΩΜΑΙΟΣ"</p>
          <p>19. Στην με αριθμό 1043/9-2-94 ερώτηση δόθηκε με το υπ` αριθμ. V/ΙΑ/14/25-2-94 έγγραφο από τον Υπουργό Προεδρίας η ακόλουθη απάντηση:</p>
          <p>"Σε απάντηση της 1043/94 ερώτησης, που κατέθεσε στη Βουλή ο Βουλευτής κ. Κ. Ευμοιρίδης, με θέμα την εγκατάσταση αναμεταδοτών στους Νομούς Β. Ελλάδας, σας γνωστοποιούμε, στο πλαίσιο της αρμοδιότητάς μας, και σύμφωνα με τα σχετικά στοιχεία που έθεσε υπόψη μας η ΕΡΤ-ΑΕ, τα εξής:</p>
          <p>1. Δεν προβλέπεται παροχή οικονομικής ενίσχυσης σε Κοινότητες, Δήμους ή άλλους φορείς, τόσο από την Υπηρεσία μας, όσο και από την ΕΡΤ-ΑΕ, για αγορά και εγκατάσταση αναμεταδοτών.</p>
          <p>2. Ωστόσο, το θέμα της τηλεοπτικής κάλυψης όλου του Ελλαδικού χώρου, ως προς τα προγράμματα της ΕΡΤ-ΑΕ, αντιμετωπίζεται συστηματικά πλέον από την ίδια την Εταιρεία με την προμήθεια και την συνέχεια εγκατάσταση των απαιτούμενων αναμεταδοτών, ύστερα από σχετική τεχνική μελέτη (ανάγλυφα περιοχών, μετρήσεις κ.λπ.).</p>
          <p>Στο πλαίσιο αυτό η ΕΡΤ-ΑΕ καλύπτει, σήμερα, σχεδόν στο σύνολό του, τον Βορειοελλαδικό χώρο με το πρόγραμμα της ΕΤ-1, αφενός μεν από τους επτά (7) κύριους πομπούς (Θεσσαλονίκης, Χορτιάτη, Φλώρινας, Καστοριάς, Καβάλας, Θάσου, Αλεξανδρούπολης) αφετέρου δε από ένα δίκτυο 223 τοπικών αναμεταδοτών, οι οποίοι έχουν εγκατασταθεί σε περιοχές που αντιμετωπίζουν πρόβλημα λήψης από τους κύριους πομπούς, εξαιτίας της μορφολογίας του εδάφους.</p>
          <p>Επίσης, από τις θέσεις των πιο πάνω πομπών, καθώς και από αρκετούς αναμεταδότες (96 της ΕΤ-2 και 67 της ΕΤ-3) μεταδίδονται και από τα προγράμματα των ΕΤ-2 και ΕΤ-3. Επειδή, όμως, τα δίκτυα αυτά δεν έχουν, ακόμη, ολοκληρωθεί, η ΕΡΤ-ΑΕ έχει προγραμματίσει την εγκατάσταση - η οποία θα αρχίσει πολύ σύντομα - τριάντα πέντε (35) αναμεταδοτών, που βρίσκονται ήδη στις αποθήκες της στους διάφορους Νομούς της Βόρειας Ελλάδας, για την αναμετάδοση του προγράμματος της ΕΤ-3. Από τους αναμεταδότες αυτούς οι πέντε προορίζονται για το Νομό Δράμας και θα τοποθετηθούν στις θέσεις: "Νευροκόπι", "Γέρακας", "Παγονέρι", "Κορύλοβος", και "Δασωτό".</p>
          <p>Επιπλέον, η ΕΡΤ-ΑΕ θα προμηθευτεί μέσα στο τρέχον έτος και άλλους αναμεταδότες από την Ε.Α.Β., αρκετοί από τους οποίους θα διατεθούν για τη συμπλήρωση των δικτύων των ΕΤ-2 και ΕΤ-3 στη Βόρειο Ελλάδα.</p>
          <p>3. Τέλος, όσον αφορά την αναμετάδοση των ιδιωτικών τηλεοπτικών σταθμών σημειώνουμε ότι, σε κάθε περίπτωση, οι προβλεπόμενες από το νόμο δικτυώσεις γίνονται από του ίδιους τους σταθμούς, προς τους οποίους και θα γίνουν -στο πλαίσιο του νόμου- οι αναγκαίες υποδείξεις.</p>
          <p>Ο Υφυπουργός</p>
          <p>ΕΥΑΓΓΕΛΟΣ ΒΕΝΙΖΕΛΟΣ"</p>
          <p>20. Στην με αριθμό 1062/11-2-94 ερώτηση δόθηκε με το υπ` αριθμ. 3647/25-2-94 έγγραφο από τον Υπουργό Υγείας η ακόλουθη απάντηση:</p>
          <p>"Σε απάντηση της 1062/11-2-94 ερώτησης, την οποία κατέθεσαν στη Βουλή οι Βουλευτές κ.κ. Γ. Αραβανής και Σ. Στριφτάρης και αφορά λειτουργικά προβλήματα του Κέντρου Υγείας Σαλαμίνας, σας γνωρίζουμε τα εξής:</p>
          <p>1) Το Υπουργείο μας, παρά την αναστολή των διορισμών που ισχύει αυτήν την περίοδο στον Δημόσιο Τομέα, έκανε πρόβλεψη και ζήτησε από το Υπουργικό συμβούλιο την κατ’ εξαίρεση έγκριση πλήρωσης μέρους των κενών οργανικών θέσεων προσωπικού των Νοσοκομείων και των Κέντρων Υγείας της Χώρας. Στη συνέχεια και αφού ιεραρχηθούν οι ανάγκες, θα κινήσουμε τις διαδικασίες για την πλήρωση αυτών.</p>
          <p>Όσον αφορά στον εξοπλισμό και την προμήθεια ασθενοφόρου του ανωτέρω Κέντρου Υγείας, το θέμα θα εξετασθεί στα πλαίσια του Προϋπολογισμού του Υπουργείου μας, έτους 1994.</p>
          <p>Ο Υπουργός</p>
          <p>ΔΗΜ. ΚΡΕΜΑΣΤΙΝΟΣ"</p>
          <p>21. Στις με αριθμό 1077/15.2.94 και 1180/21.2.94 ερωτήσεις δόθηκε με το υπ’ αριθμ. 45/58/24-2-1994 έγγραφο από τον Υπουργό Εμπ. Ναυτιλίας η ακόλουθη απάντηση:</p>
          <p>"Σχετικά με τις υπ’ αριθμ. 1077/15-2-1994 ερώτηση του Βουλευτή κ. ΔΕΣΥΛΛΑ Αλέκου και 1180/21-2-1994 ερώτηση του Βουλευτή κ. ΣΗΦΟΥΝΑΚΗ Ν.</p>
          <p>Σκοπός των Λιμενικών Ταμείων είναι η εξυπηρέτηση των λιμένων κάθε νομού με την εμπορευματική και επιβατική κίνηση, και έτσι ώστε να επιτυγχάνεται η άσκηση της λιμενικής Πολιτικής, η οποία διαδραματίζει σοβαρό ρόλο στα γενικότερα πλαίσια της Εθνικής Οικονομίας και της περιφερειακής ανάπτυξης της Χώρας. Προφανώς αν από τις θετικές αντιδράσεις κάθε λιμένα εξαρτάται η προσαρμογή του και η ικανότητά του να παρακολουθήσει τις τεχνολογικές εξελίξεις στη Ναυτιλία, ώστε τελικά ν’ ανταποκριθεί στην αποστολή του.</p>
          <p>Με τη συγχώνευση επιδιώκεται πράγματι η αντιμετώπιση των προβλημάτων συντονισμού και ισόρροπης ανάπτυξης των λιμένων στο επίπεδο του νομού, καθώς επίσης και η αντιμετώπιση των δυσκολιών οργανωτικής, διοικητικής και λειτουργικής μορφής που οφείλονται:</p>
          <p>α) Στην υπάρχουσα σύνθεση των Λιμενικών Επιτροπών, τα μέλη των οποίων προέρχονται από την έδρα του Λιμενικού Ταμείου, και όπου πολλά από αυτά στερούνται των ειδικών γνώσεων και εμπειριών σε ότι αφορά στην ανάπτυξη, λειτουργία των λιμένων, τα καθημερινά τους προβλήματα, τις υπηρεσίες που πρέπει να προσφέρουν προς εξυπηρέτηση πλοίου - φορτίου-επιβάτη, αλλά και της ειδικής σημασίας τους σαν κομβικά μέσα στις μεταφορές και του γενικότερου ρόλου τους ως παραγωγικών μονάδων της Εθνικής μας Οικονομίας.</p>
          <p>β) Στην απουσία διατύπωσης ή και επαρκώς αιτιολογημένων προτάσεων ανάπτυξης των λιμένων σε περιφερειακό επίπεδο λόγω καθαρά του τοπικού χαρακτήρα των περισσότερων Λιμενικών Ταμείων, με αποτέλεσμα να παρατηρείται αλόγιστη λιμενοποίηση των ακτών της Χώρας με σημαντικά υψηλό κόστος και με επενδύσεις αμφιβόλου αποδοτικότητας και βιωσιμότητας.</p>
          <p>γ) Στην κακή οργάνωση και στελέχωση των Λιμενικών Ταμείων, τα περισσότερα των οποίων στελεχώνονται από ένα μέχρι 5 υπαλλήλους διοικητικούς, κλητήρες, κηπουρούς, καθαριστές για την εκτέλεση εργασιών ρουτίνας, με παντελή την απουσία τεχνικού προσωπικού εξειδικευμένου στα λιμενικά έργα(υποδομές-ανωδομές), μηχανολογικού-ηλεκτρολογικού εξοπλισμού κ.λπ. Αυτή κυρίως οφείλεται στην οικονομική καχεξία των πλείστων των Λιμενικών Ταμείων, αλλά και στην αντίληψη που συνήθως επικρατεί, ότι, όποτε χρειασθούν ανάλογες υπηρεσίες θα εξευρεθούν στον ιδιωτικό τομέα. Το έργο όμως της ανάπτυξης και της συντήρησης των λιμενικών έργων προϋποθέτει συνεχή και αδιάλειπτη παρουσία αυτού του προσωπικού σε κάθε λιμενικό ταμείο.</p>
          <p>δ) Και τέλος στο σημαντικότερο από την έλλειψη ενός κεντρικού οργάνου σε επίπεδο Νομού, το οποίο:</p>
          <p>i) με την κατάλληλη συγκρότηση του διοικητικού οργάνου.</p>
          <p>ii) την απαραίτητη δομή στην οργάνωσή του.</p>
          <p>iii) την ποσοτική και ποιοτική επάρκεια του προσωπικού</p>
          <p>iv) με την οικονομική αυτοτέλειά του και</p>
          <p>v) με την υπερτοπική σημασία του.</p>
          <p>Θα συνδράμει αποφασιστικά και ουσιαστικά το ΥΕΝ, σαν Κεντρική Υπηρεσία, στην άσκηση της λιμενικής του πολιτικής.</p>
          <p>Επίσης η Μελέτη ΔΟΞΙΑΔΗ (ΜΣΕΛ) η οποία προτείνει λύσεις για την ανάπτυξη του λιμενικού δυναμικού της Χώρας κατέληξε στο συμπέρασμα ότι για να υπάρξει ορθή λιμενική πολιτική και σωστό Εθνικό Σύστημα λιμένων θα πρέπει τα Λιμενικά Ταμεία να οργανωθούν πρώτα σε επίπεδο Νομού και στη συνέχεια Περιφέρεια.</p>
          <p>Με τη συγχώνευση των Λιμενικών Ταμείων επίσης θα πρέπει να επιτευχθεί καλύτερη οργάνωση των υπηρεσιών τους, ενοποίηση των πόρων και μέσων, περιορισμός των εξόδων διοίκησης και λειτουργίας, καθώς και κατάργηση των γραφειοκρατικών διαδικασιών των επί μέρους Λιμενικών Ταμείων και των Υπηρεσιών της Νομαρχίας και των Υπουργείων.</p>
          <p>Από τα πιο πάνω προκύπτει σαφώς ότι η συγχώνευση αναμένεται να επιφέρει οικονομικά και άλλα οφέλη και την εύρυθμη και αποτελεσματικότερη λειτουργία στις υπηρεσίες των Λιμενικών Ταμείων. Επίσης σε καμία περίπτωση δεν προξενείται κατάργηση των ήδη υφισταμένων Οργανικών θέσεων. Αντίθετα μετά την ολοκλήρωση της συγχώνευσης κατά την εκτίμησή μου θα αυξηθούν ανάλογα θέσεις με τις ανάγκες των περιφερειακών γραφείων.</p>
          <p>Θα πρέπει να σημειωθεί ότι η συγχώνευση των Λιμενικών Ταμείων σε Νομαρχιακό Επίπεδο σε σημαίνει και κατάργησή τους και αυτό διότι οι υπηρεσίες των Λιμενικών Ταμείων που συγχωνεύονται θα αποτελούν περιφερειακά γραφεία των νέων λιμενικών ταμείων.</p>
          <p>Το ΥΕΝ φυσικά και παρακολουθεί το όλο θέμα και συγκεντρώνει στοιχεία των πιθανών προβλημάτων, που θα προκύψουν από την εφαρμογή του π.δ. 390/93, καθώς και των τυχόν αναμενομένων θετικών στοιχείων από την αποδοτικότερη λειτουργία ορισμένων συγχωνευομένων Λ/Τ, και θα κρίνει το όλο θέμα σχετικά.</p>
          <p>Τέλος, για την αναδιάταξη της ισχύουσας νομοθεσίας για τα Λιμενικά Ταμεία της Χώρας, σύμφωνα με τις διατάξεις του ν.1416/84, που αναφέρεται στην υπαγωγή ορισμένων Λ/Τ ή μεταφοράς αρμοδιοτήτών τους στους Ο.Τ.Α. και επειδή πρέπει να αντιμετωπισθούν και να επιλυθούν προβλήματα που αφορούν κυρίως στην μεταφορά αρμοδιοτήτων στους Ο.Τ.Α.</p>
          <p>και σε συνδυασμό με το σχέδιο νόμου για το β’ βαθμό Τοπικής Αυτοδιοίκησης, έχει συσταθεί άτυπη επιτροπή με τη συμμετοχή εκπροσώπων συναρμοδίων φορέων (Υπουργείων Προεδρίας της Κυβέρνησης, Εσωτερικών, Οικονομικών, ΠΕΧΩΔΕ, χρηστών λιμενικών Υπηρεσιών και εργαζομένων στους λιμένες κ.λπ.) με σκοπό τη μελέτη του πιο πάνω θέματος, και θα μου υποβάλλουν πολύ σύντομα τις σχετικές των προτάσεις.</p>
          <p>Ο Υπουργός</p>
          <p>ΓΕΩΡΓΙΟΣ ΚΑΤΣΙΦΑΡΑΣ"</p>
          <p>22. Στην με αριθμό 1096/15-2-1994 ερώτηση δόθηκε με το υπ’ αριθμ. Β13-122/24-2-1994 έγγραφο από τον Υπουργό Εμπορίου η ακόλουθη απάντηση:</p>
          <p>"Επί της υπ’ αριθμ. 1165/18-2-1994 ερώτηση του Βουλευτή κ. Λ. Χατζηανδρέου σας πληροφορούμε τα ακόλουθα:</p>
          <p>α) Η ακτοπλοϊκή σύνδεση των μικρών νήσων των Ανατ. Κυκλάδων με Πειραιά έχει ανατεθεί από 01-02-1994 στη Ναυτ. Εταιρεία "ΑΚΤΟΠΛΟΪΑ ΥΙΩΝ Κ. ΒΕΝΤΟΥΡΗ" η οποία υποχρεούται να εκτελεί με Ε/Γ-Ο/Γ πλοία καθ’ όλη τη διάρκεια του έτους ένα δρομολόγιο εβδομαδιαίως χωρίς επιδότηση. Παρέκκλιση από την πιο πάνω υποχρέωση δεν παρέχεται από τις ισχύουσες διατάξεις, παρά μόνο για λόγους ανωτέρας βίας.</p>
          <p>β) Παρακαλούμε βεβαιωθείτε ότι το ΥΕΝ θα συνεχίσει τις προσπάθειές του στα πλαίσια των υφιστάμενων δυνατοτήτων του για την παραπέρα αναβάθμιση της παρεχόμενης στα εν λόγω νησιά ακτοπλοϊκής εξυπηρέτησης.</p>
          <p>Ο Υπουργός</p>
          <p>ΓΕΩΡΓΙΟΣ ΚΑΤΣΙΦΑΡΑΣ"</p>
          <p>23. Στην με αριθμό 1144/17-2-1994 ερώτηση δόθηκε με το υπ’ αριθμ. 2010651/28-2-1994 έγγραφο από τον Υπουργό Οικονομικών η ακόλουθη απάντηση:</p>
          <p>"Απαντώντας στην ερώτηση 1144/17-2-1994 που κατέθεσε ο Βουλευτής κ Η. Βεζδρεβάνης, σας πληροφορούμε ότι δεν υπάρχει σχετική διάταξη νόμου που να επιτρέπει την επιχορήγηση Ιερών Ναών από τον Κρατικό Προϋπολογισμό.</p>
          <p>Ο Υπουργός</p>
          <p>ΑΛΕΞ. ΠΑΠΑΔΟΠΟΥΛΟΣ"</p>
        </speech>
        <speech by="apostolos_kaklamanis" eId="debate_1994-03-01_speech_2">
          <from>Απόστολος Κακλαμάνης</from>
          <p>Κύριοι συνάδελφοι, ο Πρόεδρος της Κυβερνήσεως έστειλε στον Πρόεδρο της Βουλής των Ελλήνων το κατωτέρω έγγραφο:</p>
          <p>"ΘΕΜΑ: Κυβερνητική μεταβολή.</p>
          <p>Κύριε Πρόεδρε,</p>
          <p>Έχουμε την τιμή να παρακαλέσουμε, όπως ανακοινώσετε στο Σώμα ότι:</p>
          <p>α) Με το αριθ. 31 προεδρικό διάταγμα, που δημοσιεύθηκε στο ΦΕΚ αριθ. 23/Α/25.2.94, έγιναν αποδεκτές οι παραιτήσεις που υπέβαλαν οι κύριοι:</p>
          <p>Γεώργιος Γεννηματάς του Θεοδώρου από τη θέση του Υπουργού Οικονομικών και Αλέξανδρος Παπαδόπουλος του Κωνσταντίνου από τη θέση του Υφυπουργού Οικονομικών.</p>
          <p>β) Με το αριθ. 32 προεδρικό διάταγμα, που δημοσιεύθηκε στο ΦΕΚ αριθ. 23/Α/25.2.94, διορίσθηκαν οι κύριοι:</p>
          <p>Αλέξανδρος Παπαδόπουλος του Κωνσταντίνου, ως Υπουργός Οικονομικών και</p>
          <p>Νικόλαος Κυριαζίδης του Παναγιώτου, ως Υφυπουργός Οικονομικών.</p>
          <p>Ο Πρωθυπουργός</p>
          <p>Ανδρέας Γ. Παπανδρέου"</p>
        </speech>
        <speech by="apostolos_kaklamanis" eId="debate_1994-03-01_speech_3">
          <from>Απόστολος Κακλαμάνης</from>
          <p>Κύριοι Βουλευτές, εισερχόμαστε στην ημερήσια διάταξη</p>
          <p>ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ</p>
          <p>Έχω την τιμή να ανακοινώσω προς το Σώμα ότι ο Πρόεδρος της Προανακριτικής Επιτροπής "Για την παρακολούθηση των τηλεφωνικών συνδιαλέξεων των πολιτικών αντιπάλων της προηγούμενης κυβέρνησης, στελεχών της κυβέρνησης και άλλων προσώπων", της οποίας οι εργασίες λήγουν την 3η Μαρτίου 1994, μου απέστειλε έγγραφο με το οποίο μου γνωρίζει την ομόφωνη πρόταση της Επιτροπής για εικοσαήμερη παράταση των εργασιών της, προκειμένου να ολοκληρώσει το έργο της και συντάξει το σχετικό πόρισμα.</p>
          <p>Εγκρίνει η Βουλή;</p>
        </speech>
        <speech by="bouleutis/es" eId="debate_1994-03-01_speech_4">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="apostolos_kaklamanis" eId="debate_1994-03-01_speech_5">
          <from>Απόστολος Κακλαμάνης</from>
          <p>Συνεπώς η Βουλή εγκρίνει ομοφώνως.</p>
          <p>Θα προηγηθεί η προεκφώνηση των νομοσχεδίων που έχουν εγγραφεί στην ημερήσια διάταξη, ώστε για όσα από αυτά δεν υπάρχει αντίρρηση να γίνουν δεκτά χωρίς συζήτηση.</p>
          <p>Υπουργείου Υγείας, Πρόνοιας και Κοινωνικών Ασφαλίσεων.</p>
          <p>Ψήφιση στο σύνολο του σχεδίου νόμου: "Αποκατάσταση του Εθνικού Συστήματος Υγείας και άλλες διατάξεις".</p>
          <p>Θα κρατηθεί για να γίνουν κάποιες νομοτεχνικές προσαρμογές από τον Υπουργό Υγείας.</p>
          <p>Ακολουθεί το νομοσχέδιο του Υπουργείου Εσωτερικών.</p>
          <p>Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση της 93/81/ΕΥΡΑΤΟΜ, ΕΚΑΧ, ΕΟΚ απόφασης του Συμβουλίου της 1ης Φεβρουαρίου 1993 για την τροποποίηση της Πράξης που αφορά την εκλογή των αντιπροσώπων στο Ευρωπαϊκό Κοινοβούλιο με άμεση καθολική ψηφοφορία, η οποία προσαρτάται στην απόφαση 76/787/ΕΚΑΧ, ΕΟΚ, ΕΥΡΑΤΟΜ του Συμβουλίου της 20ης Σεπτεμβρίου 1976, εκλογή αντιπροσώπων στο Ευρωπαϊκό Κοινοβούλιο, άσκηση του δικαιώματος του εκλέγειν και του εκλέγεσθαι κατά τις εκλογές του Ευρωπαϊκού Κοινοβουλίου από τους πολίτες της Ευρωπαϊκής Ένωσης που κατοικούν στην Ελλάδα και δεν είναι Έλληνες πολίτες, σε συμμόρφωση προς την 93/109/ΕΚ Οδηγία του Συμβουλίου της Ευρωπαϊκής Ένωσης και τροποποίηση του π.δ. 353/1993".</p>
          <p>Αυτό κρατείται για να συζητηθεί.</p>
          <p>Ακολουθεί το νομοσχέδιο του Υπουργείου Εξωτερικών.</p>
          <p>Μόνη συζήτηση επί της αρχής, των άρθρων και του συνόλου του σχεδίου νόμου: "Σύσταση διπλωματικών αρχών και άλλες διατάξεις".</p>
        </speech>
        <speech by="bouleutis/es" eId="debate_1994-03-01_speech_6">
          <from>βουλευτης/ες</from>
          <p>Κρατείται.</p>
        </speech>
        <speech by="apostolos_kaklamanis" eId="debate_1994-03-01_speech_7">
          <from>Απόστολος Κακλαμάνης</from>
          <p>Επομένως κρατείται και θα συζητηθεί κατά τον Κανονισμό.</p>
          <p>Τέλος, το νομοσχέδιο του Υπουργείου Περιβάλλοντος, Χωροταξίας και Δημοσίων Έργων.</p>
          <p>Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση σύμβασης για τη βιολογική ποικιλότητα".</p>
        </speech>
        <speech by="bouleutis/es" eId="debate_1994-03-01_speech_8">
          <from>βουλευτης/ες</from>
          <p>Κρατείται.</p>
        </speech>
        <speech by="apostolos_kaklamanis" eId="debate_1994-03-01_speech_9">
          <from>Απόστολος Κακλαμάνης</from>
          <p>Και αυτό κρατείται και θα συζητηθεί κατά τον Κανονισμό.</p>
          <p>Ψήφιση στο σύνολο του σχεδίου νόμου αρμοδιότητας Υπουργείου Υγείας, Πρόνοιας και Κοινωνικών Ασφαλίσεων: "Αποκατάσταση του Εθνικού Συστήματος Υγείας και άλλες διατάξεις".</p>
          <p>Ο κύριος Υπουργός έχει το λόγο.</p>
        </speech>
        <speech by="dimitrios_kremastinos" eId="debate_1994-03-01_speech_10">
          <from>ΔΗΜΗΤΡΙΟΣ ΚΡΕΜΑΣΤΙΝΟΣ</from>
          <p>Θα γίνουν ορισμένες νομοτεχνικές μεταβολές, μεταφορές, ενιαιοποίηση διατάξεων κ.λπ. στο σχέδιο νόμου τις οποίες θα διαβάσω.</p>
          <p>Το άρθρο 16 του σχεδίου αναδιατυπώνεται ως εξής: "Το άρθρο 142 του ν. 2071/1992 καταργείται από της ισχύος του".</p>
        </speech>
        <speech by="ioannis_kefalogiannis" eId="debate_1994-03-01_speech_11">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Σ’ αυτό το άρθρο αν θυμάμαι καλά...</p>
        </speech>
        <speech by="apostolos_kaklamanis" eId="debate_1994-03-01_speech_12">
          <from>Απόστολος Κακλαμάνης</from>
          <p>Κύριε Κεφαλογιάννη, ας τελειώσει ο κύριος Υπουργός και εν συνεχεία κάνετε...</p>
        </speech>
        <speech by="ioannis_kefalogiannis" eId="debate_1994-03-01_speech_13">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κύριε Πρόεδρε...</p>
        </speech>
        <speech by="apostolos_kaklamanis" eId="debate_1994-03-01_speech_14">
          <from>Απόστολος Κακλαμάνης</from>
          <p>Με ενδιαφέρει να μην υπάρξει κανένα λάθος στα πρακτικά.</p>
        </speech>
        <speech by="dimitrios_kremastinos" eId="debate_1994-03-01_speech_15">
          <from>ΔΗΜΗΤΡΙΟΣ ΚΡΕΜΑΣΤΙΝΟΣ</from>
          <p>1. Οι παράγραφοι 1, 2, 3, 4 και 6 της υπ’ αριθμ. 297/36 τροπολογίας που έχει ενταχθεί στο σχέδιο νόμου ως άρθρο 11, οι παράγραφοι 1 και 2 της υπ’ αριθμ. 308/44 τροπολογίας που έχει ενταχθεί στο σχέδιο ως άρθρο 12, καθώς και οι υπ’ αριθμ. 294/33 (άρθρο 16 του σχεδίου), 288/27 (άρθρο 17 του σχεδίου) και 302/40 (άρθρο 20 του σχεδίου) τροπολογίες, θα αποτελέσουν ενιαίο άρθρο το οποίο θα ενταχθεί στο σχέδιο νόμου μετά το άρθρο 7 και θα λάβει αριθμό 8, υπό τον τίτλο "Ειδικές Ρυθμίσεις" και αντίστοιχα με παραγράφους 1, 2, 3, 4, 5, 6, 7, 8, 9, 10.</p>
          <p>2. Η παράγραφος 5 της υπ’ αριθμ. 297/36 τροπολογίας (άρθρο 11 του σχεδίου νόμου), η παράγραφος 3 της υπ’ αριθμ. 308/44 τροπολογίας (άρθρο 12 του σχεδίου νόμου), καθώς και οι υπ’ αριθμ. 287/26 (άρθρο 13 του σχεδίου), 289/28 (άρθρο 14 του σχεδίου), 290/29 (άρθρο 15 του σχεδίου) και 230/25 (άρθρο 19 του σχεδίου νόμου) τροπολογίες θα αποτελέσουν ενιαίο άρθρο το οποίο θα λάβει αριθμό 9 υπό τον τίτλο "Θέματα Ιατρών" και αντίστοιχα με παραγράφους 1, 2, 3, 4, 5 και 6.</p>
          <p>3. Η υπ’ αριθμ. 269/16 τροπολογία (άρθρο 18 του σχεδίου νόμου) θα ενταχθεί στο σχέδιο ως άρθρο με αριθμό 10 και τίτλο "Δαπάνες Νοσηλευτικών Ιδρυμάτων".</p>
          <p>4. Η παράγραφος 7 της υπ’ αριθμ. 297/36 τροπολογίας (άρθρο 11 του σχεδίου νόμου), που αναφέρεται στις ιδιωτικές κλινικές ,θ’ αποτελέσει ξεχωριστό άρθρο υπό τον τίτλο "Προθεσμία Προσαρμογής Ιδιωτικών Κλινικών" και θα λάβει αριθμό 11.</p>
          <p>5. Το άρθρο 8 του σχεδίου νόμου θα ενταχθεί στο σχέδιο με αριθμό 12.</p>
          <p>6.Η τροπολογία με αριθμό 268/15 (άρθρο 9 του σχεδίου), θα ενταχθεί στο σχέδιο με αριθμό 13.</p>
          <p>7. Η τροπολογία με αριθμό 306/43 (άρθρο 10 του σχεδίου), θα ενταχθεί στο σχέδιο με αριθμό 14.</p>
          <p>8. Το τελευταίο άρθρο υπ’ αριθμ. 21 του σχεδίου νόμου θα λάβει αριθμό 15".</p>
          <p>Ευχαριστώ κύριε Πρόεδρε.</p>
        </speech>
        <speech by="apostolos_kaklamanis" eId="debate_1994-03-01_speech_16">
          <from>Απόστολος Κακλαμάνης</from>
          <p>Ο κ. Κεφαλογιάννης έχει το λόγο.</p>
        </speech>
        <speech by="ioannis_kefalogiannis" eId="debate_1994-03-01_speech_17">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κύριε Πρόεδρε, θα ήθελα μερικές διευκρινήσεις εκ μέρους του κυρίου Υπουργού.</p>
          <p>Κύριε Υπουργέ, η τροπολογία που αναφέρεται στο ότι καταργείται το άρθρο 142 του νόμου 2071/92, είναι ασφαλώς η πρώτη, η εμπρόθεσμη τροπολογία η οποία είχε υπογραφεί από έναν και μόνο συνάδελφο και όχι η εκπρόθεσμος η οποία είχε υπογραφεί από τρεις συναδέλφους.</p>
        </speech>
        <speech by="dimitrios_kremastinos" eId="debate_1994-03-01_speech_18">
          <from>ΔΗΜΗΤΡΙΟΣ ΚΡΕΜΑΣΤΙΝΟΣ</from>
          <p>Είναι η τροπολογία όπως ακριβώς ψηφίστηκε εκείνο το βράδυ, διότι δεν είχε γίνει δεκτή ακριβώς όπως είχε διατυπωθεί. Η αρχική διατύπωση ήταν: "Η διάταξη του άρθρου 142 του ν. 2071/92 καταργείται από της ισχύος της". Και στη συνέχεια άλλαξε και έγινε "Το άρθρο 142 του ν. 2071/92 καταργείται ...".</p>
        </speech>
        <speech by="ioannis_kefalogiannis" eId="debate_1994-03-01_speech_19">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Το λέγω αυτό γιατί είχαν κατατεθεί δύο τροπολογίες. Η μία ήταν εμπρόθεσμη και η άλλη εκπρόθεσμη. Συζητούμε για την εμπρόθεσμη τροπολογία;</p>
        </speech>
        <speech by="apostolos_kaklamanis" eId="debate_1994-03-01_speech_20">
          <from>Απόστολος Κακλαμάνης</from>
          <p>Δεν έχει καμία σημασία αυτό, κύριε Κεφαλογιάννη.</p>
        </speech>
        <speech by="ioannis_kefalogiannis" eId="debate_1994-03-01_speech_21">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Μία άλλη διευκρίνηση θέλω, κύριε Υπουργέ. Θεσμοθετείτε ξεχωριστό άρθρο, δηλαδή αυτό που περιλαμβάνετε στο σημείωμα που μας δώσατε "2.Η παράγραφος 5 της υπ’ αριθμ. 297/36 τροπολογίας... θ’ αποτελέσουν ενιαίο άρθρο το οποίο θα λάβει αριθμό 9, υπό τον τίτλο "Θέματα ιατρών" και αντίστοιχα με παραγράφους 1,2,3,4,5 και 6" ,έτσι είχε διατυπωθεί κατά τη συζήτηση που έγινε εδώ;</p>
        </speech>
        <speech by="apostolos_kaklamanis" eId="debate_1994-03-01_speech_22">
          <from>Απόστολος Κακλαμάνης</from>
          <p>Κύριε Κεφαλογιάννη, με συγχωρείτε. Δεν είναι θέμα ουσίας. Εάν ήταν θέμα ουσίας, δε θα συζητούσαμε. Εδώ γίνεται μία νομοτεχνική διατύπωση. Συγκροτείται ένα άρθρο από τις παραγράφους αυτές που είναι σε διάφορες τροπολογίες .</p>
        </speech>
        <speech by="ioannis_kefalogiannis" eId="debate_1994-03-01_speech_23">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κύριε Πρόεδρε, δεν έχουμε καμία αντίρρηση. Όμως απολύτως κανονικό δεν είναι, διότι αυτό θα έπρεπε να είχε ανακοινωθεί κατά τη συζήτηση του νομοσχεδίου και να ψηφισθεί από την Ολομέλεια της Βουλής. Πάντως δεν έχουμε καμία αντίρρηση να ψηφισθεί και στο σύνολο το νομοσχέδιο.</p>
        </speech>
        <speech by="apostolos_kaklamanis" eId="debate_1994-03-01_speech_24">
          <from>Απόστολος Κακλαμάνης</from>
          <p>Πάντως σύμφωνα με τον Κανονισμό κατά την ψήφιση του νομοσχεδίου στο σύνολο, μπορούν να γίνουν νομοτεχνικές προσαρμογές.</p>
          <p>Ο κ. Κόρακας έχει το λόγο.</p>
        </speech>
        <speech by="stratis_korakas" eId="debate_1994-03-01_speech_25">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Πρόεδρε, αναφορικά με αυτό που είπε ο κ. Κεφαλογιάννης, θέλω να πω, ότι η αρχική διάταξη έλεγε "το άρθρο 142 καταργείται" και τώρα λέγει " η διάταξη του άρθρου 142". Δεν έχω το άρθρο.</p>
        </speech>
        <speech by="nikolaos_farmakis" eId="debate_1994-03-01_speech_26">
          <from>ΝΙΚΟΛΑΟΣ ΦΑΡΜΑΚΗΣ</from>
          <p>Το αντίστροφο είναι τώρα, κύριε Κόρακα.</p>
        </speech>
        <speech by="stratis_korakas" eId="debate_1994-03-01_speech_27">
          <from>ΣΤΡΑΤΗΣ ΚΟΡΑΚΑΣ</from>
          <p>Καλώς.</p>
        </speech>
        <speech by="apostolos_kaklamanis" eId="debate_1994-03-01_speech_28">
          <from>Απόστολος Κακλαμάνης</from>
          <p>Ερωτάται το Σώμα, εάν γίνεται δεκτό το νομοσχέδιο του Υπουργείου Υγείας, Πρόνοιας και Κοινωνικών Ασφαλίσεων και στο σύνολο, σύμφωνα και με τις νομοτεχνικές παρατηρήσεις και διορθώσεις του κυρίου Υπουργού.</p>
        </speech>
        <speech by="bouleutis/es" eId="debate_1994-03-01_speech_29">
          <from>βουλευτης/ες</from>
          <p>Δεκτό, δεκτό.</p>
        </speech>
        <speech by="stratis_korakas" eId="debate_1994-03-01_speech_30">
          <from>ΣΤΡΑΤΗΣ ΚΟΡΑΚΑΣ</from>
          <p>Κατά πλειοψηφία.</p>
          <p>ΠΡΟΕΔΡΟΣ (Απόστολος Κακλαμάνης) Το νομοσχέδιο έγινε δεκτό και στο σύνολο κατά πλειοψηφία.</p>
          <p>Συνεπώς το νομοσχέδιο, αρμοδιότητος Υπουργείου Υγείας, Πρόνοιας και Κοινωνικών Ασφαλίσεων, "Αποκατάσταση του Εθνικού Συστήματος Υγείας και άλλες διατάξεις " έγινε δεκτό σε μόνη συζήτηση κατ’ αρχήν, κατ’ άρθρο και στο σύνολο, κατά πλειοψηφία σύμφωνα και με τις νομοτεχνικές παρατηρήσεις - διορθώσεις του κυρίου Υπουργού και έχει ως εξής:</p>
          <p>Αποκατάσταση του Εθνικού Συστήματος Υγείας και άλλες διατάξεις</p>
          <p>Άρθρο 1</p>
          <p>Επαναφέρονται σε ισχύ οι διατάξεις των άρθρων:</p>
          <p>α) 2, 3 και 4 του ν. 1278/1982 "Για σύσταση Κεντρικού Συμβουλίου Υγείας" (ΦΕΚ 105 Α’ ),</p>
          <p>β) 1,2,3,4,14,15,17,18,19,24,31 και 41 του ν. 1397/ 1983 "Εθνικό Σύστημα Yγείας" (ΦΕΚ 143 Α’ ) και 7 παρ. 2,4,5,6,8,9,10,11,12 και 8 παρ.1 του ν. 1579/1985 (ΦΕΚ 217 Α’ ), καθώς και 62 του ν. 1759/1988 (ΦΕΚ 50 Α’ ), όπως αυτές ίσχυαν πριν από τη δημοσίευση του ν. 2071/1992 (ΦΕΚ 123 Α’ ) και</p>
          <p>γ) 19 του ν. 1771/1988 "Τροποποίηση και συμπλήρωση του συστήματος εισαγωγής σπουδαστών στην τριτοβάθμια εκπαίδευση και άλλες διατάξεις" (ΦΕΚ 71 Α’ ), όπως αυτό αντικαταστάθηκε με την παρ. 3 του άρθρου 2 του ν. 1821/1988.</p>
          <p>Άρθρο 2</p>
          <p>Μετεκπαίδευση ιατρών</p>
          <p>1. Η μετεκπαίδευση με απόσπαση των ιατρών και οδοντιάτρων του Ε.Σ.Υ., των φαρμακοποιών καθώς και των λειτουργών των άλλων επαγγελμάτων υγείας καθίσταται υποχρεωτική σε μόνιμη και συνεχή βάση, από τα κέντρα υγείας προς τα νομαρχιακά νοσοκομεία και από τα νομαρχιακά νοσοκομεία προς τα αντίστοιχα περιφερειακά.</p>
          <p>2. Στο Υπουργείο Υγείας, Πρόνοιας και Κοινωνικών Ασφαλίσεων συνιστάται Διεύθυνση Μετεκπαίδευσης που έχει την ευθύνη για το συντονισμό των συγκεκριμένων μετεκπαιδευτικών προγραμμάτων.</p>
          <p>Με προεδρικό διάταγμα, που εκδίδεται με πρόταση των Υπουργών Προεδρίας της Κυβέρνησης, Οικονομικών και Υγείας, Πρόνοιας και Κοινωνικών Ασφαλίσεων, σύμφωνα με το άρθρο 24 παρ. 5 του ν. 1558/1985, ρυθμίζονται όλα τα σχετικά θέματα που αφορούν την οργάνωση, στελέχωση και λειτουργία της παραπάνω Διεύθυνσης.</p>
          <p>3. Τα προγράμματα μετεκπαίδευσης εισηγείται ενδεκαμελής επιτροπή μετεκπαίδευσης που αποτελείται από διευθυντές του Ε.Σ.Υ. εκ των οποίων ένας εκπρόσωπος των νοσοκομειακών ιατρών, που ορίζεται από τη διοίκηση της κορυφαίας ενιαίας συνδικαλιστικής οργάνωσης των νοσοκομειακών ιατρών και ένας εκπρόσωπος που ορίζεται από τον Πανελλήνιο Ιατρικό Σύλλογο και πανεπιστημιακούς καθηγητές όλων των βαθμίδων και συγκροτείται με απόφαση του Υπουργού Υγείας, Πρόνοιας και Κοινωνικών Ασφαλίσεων με πενταετή θητεία. Συμβουλευτικά όργανα της επιτροπής μετεκπαίδευσης ορίζονται οι επιστημονικές ιατρικές εταιρείες.</p>
          <p>Με απόφαση του Υπουργού Υγείας, Πρόνοιας και Κοινωνικών Ασφαλίσεων, μετά από εισήγηση της επιτροπής μετεκπαίδευσης, καταρτίζεται το μετεκπαιδευτικό πρόγραμμα, ρυθμίζονται οι όροι και οι προϋποθέσεις μετεκπαίδευσης και καθορίζεται και κάθε άλλη σχετική λεπτομέρεια που αφορά τη διαδικασία και εν γένει την εφαρμογή των διατάξεων των προηγούμενων παραγράφων.</p>
          <p>4. Ο διευθυντής κάθε τμήματος, μονάδας και εργαστηρίου των νοσοκομείων καταρτίζει ετήσιο εκπαιδευτικό πρόγραμμα για την εκπαίδευση των ιατρών. Το εκπαιδευτικό πρόγραμμα πραγματοποιείται τις τελευταίες ώρες του ωραρίου των ιατρών και η τήρησή του εποπτεύεται από το διευθυντή του τομέα και την επιστημονική επιτροπή. Ο διευθυντής του τομέα και η επιστημονική επιτροπή υποχρεούνται να υποβάλλουν στη Διεύθυνση Μετεκπαίδευσης του Υπουργείου Υγείας, Πρόνοιας και Κοινωνικών Ασφαλίσεων ετήσια έκθεση επί του συντελεσθέντος εκπαιδευτικού και μετεκπαιδευτικού έργου.</p>
          <p>5. Στο Υπουργείο Υγείας, Πρόνοιας και Κοινωνικών Ασφαλίσεων συνιστάται "Διεύθυνση Ανάπτυξης Κοινοτικών Προγραμμάτων", που υπάγεται στη Γενική Διεύθυνση Διοικητικής Υποστήριξης.</p>
          <p>α) Σκοπός της υπηρεσίας της προηγούμενης παραγράφου είναι:</p>
          <p>1) η μελέτη και ο συντονισμός των ενεργειών για την αξιοποίηση των πηγών χρηματοδότησης από τις Ευρωπαϊκές Κοινότητες προγραμμάτων κάλυψης των υγειονομικών και προνοιακών αναγκών της χώρας,</p>
          <p>2) η παρακολούθηση των δυνατοτήτων που παρέχονται από τους διεθνείς χρηματοδοτικούς μηχανισμούς και η ενημέρωση των κατά αντικείμενο αρμόδιων Διευθύνσεων,</p>
          <p>3) η προώθηση προγραμμάτων χρηματοδότησης δραστηριοτήτων του Υπουργείου,</p>
          <p>4) η παρακολούθηση σε συνεργασία με τις αρμόδιες υπηρεσίες της εξέλιξής τους σύμφωνα με τις αναλαμβανόμενες υποχρεώσεις,</p>
          <p>5) η παρακολούθηση της οικονομικής πολιτικής της Ευρωπαϊκής Ένωσης,</p>
          <p>6) η παρακολούθηση της Κοινοτικής πολιτικής και των προγραμμάτων χρηματοδότησης από τον Κοινοτικό Προϋπολογισμό στους τομείς υγείας και πρόνοιας.</p>
          <p>β) Με προεδρικό διάταγμα, που εκδίδεται μετά από πρόταση των Υπουργών Προεδρίας της Κυβέρνησης και Υγείας, Πρόνοιας και Κοινωνικών Ασφαλίσεων καθορίζονται:</p>
          <p>1) η διάρθρωση της Διεύθυνσης Ανάπτυξης Κοινοτικών προγραμμάτων σε τμήματα και γραφεία,</p>
          <p>2) οι αρμοδιότητές της,</p>
          <p>3) οι σχετικές λεπτομέρειες για την εύρυθμη λειτουργία της.</p>
          <p>γ) Για την υποβοήθηση της συνιστωμένης Διεύθυνσης, στη μελέτη, επεξεργασία, κατάρτιση και αξιολόγηση προγραμμάτων χρηματοδοτούμενων και από την Ευρωπαϊκή Ένωση, δύναται με απόφαση του Υπουργού Υγείας, Πρόνοιας και Κοινωνικών Ασφαλίσεων να συγκροτούνται κατά περίπτωση ομάδες εργασίας από ειδικούς επιστήμονες.</p>
          <p>Με την ίδια απόφαση ορίζονται το έργο της ομάδας εργασίας και η αμοιβή των μελών της.</p>
          <p>Η δαπάνη για την αμοιβή αυτή βαρύνει τις πιστώσεις του προϋπολογισμού του Υπουργείου Υγείας, Πρόνοιας και Κοινωνικών Ασφαλίσεων.</p>
          <p>δ) Επιτρέπεται με απόφαση του Υπουργού Υγείας, Πρόνοιας και Κοινωνικών Ασφαλίσεων η τοποθέτηση υπαλλήλων του Υπουργείου Υγείας, Πρόνοιας και Κοινωνικών Ασφαλίσεων, καθώς και η απόσπαση ή μετάταξη, σύμφωνα με τις ισχύουσες διατάξεις, υπαλλήλων που υπηρετούν σε νομικά πρόσωπα εποπτευόμενα από το Υπουργείο αυτό για τη στελέχωση της Διεύθυνσης Ανάπτυξης Κοινοτικών Προγραμμάτων.</p>
          <p>Άρθρο 3</p>
          <p>Εθνική Σχολή Δημόσιας Υγείας</p>
          <p>1. Η Υγειονομική Σχολή Αθηνών (Υ.Σ.Α.) μετατρέπεται από αποκεντρωμένη δημόσια υπηρεσία σε εκπαιδευτικό και ερευνητικό ίδρυμα με τη μορφή νομικού προσώπου δημοσίου δικαίου που έχει πλήρη αυτοτέλεια διοικητική και οικονομική και ονομάζεται Εθνική Σχολή Δημόσιας Υγείας (Ε.Σ.Δ.Υ.). Η εποπτεία του κράτους επί της Ε.Σ.Δ.Υ. ασκείται από τον Υπουργό Υγείας, Πρόνοιας και Κοινωνικών Ασφαλίσεων.</p>
          <p>2. Σκοποί της (Ε.Σ.Δ.Υ.) είναι η εκπαίδευση πτυχιούχων Α.Ε.Ι. και Τ.Ε.Ι., η επιστημονική έρευνα και η παροχή επιστημονικών υπηρεσιών σε θέματα δημόσιας υγείας, κοινωνικής φροντίδας, διοίκησης-διαχείρισης υπηρεσιών υγείας, οικονομικών και αγωγής της υγείας και κοινωνικής πολιτικής γενικότερα. Τα διπλώματα σπουδών της Ε.Σ.Δ.Υ. αποτελούν μεταπτυχιακούς τίτλους σπουδών αντίστοιχους με το περιεχόμενο των προγραμμάτων σπουδών.</p>
          <p>3. Με προεδρικό διάταγμα, που εκδίδεται με πρόταση του Υπουργού Υγείας, Πρόνοιας και Κοινωνικών Ασφαλίσεων και του Υπουργού Εθνικής Παιδείας και Θρησκευμάτων, καθορίζονται: 1) τα όργανα διοίκησης της Σχολής, σύμφωνα με όσα ισχύουν για τα Α.Ε.Ι., 2) η διάρθρωση των υπηρεσιών, οι εκπαιδευτικοί τομείς και τα ερευνητικά κέντρα της Σχολής, 3) ο τρόπος επιλογής και εισαγωγής των σπουδαστών, 4) οι κατηγορίες των απονεμόμενων διπλωμάτων σπουδών, 5) οι πόροι της Σχολής, καθώς και κάθε άλλη σχετική λεπτομέρεια της οργάνωσης, διοίκησης και λειτουργίας της.</p>
          <p>Με απόφαση του Υπουργού Υγείας, Πρόνοιας και Κοινωνικών Ασφαλίσεων, ύστερα από πρόταση της Ε.Σ.Δ.Υ., εκδίδεται ο κανονισμός λειτουργίας και ο κανονισμός σπουδών της Σχολής.</p>
          <p>4. Με το κατά την προηγούμενη παράγραφο ή άλλο προεδρικό διάταγμα: α) Συνιστώνται οι θέσεις του διδακτικού και επιστημονικού προσωπικού της Σχολής και ορίζεται η διάρθρωσή τους κατά βαθμίδα κατ’ αντιστοιχία προς τις βαθμίδες του Δ.Ε.Π. των Α.Ε.Ι. και καθορίζεται ο τρόπος και η διαδικασία προκήρυξης και πλήρωσής τους. β) Συνιστώνται οι κατά κλάδο θέσεις του μη διδακτικού και επιστημονικού προσωπικού της Σχολής.</p>
          <p>Οι θέσεις του διδακτικού και επιστημονικού προσωπικού της Υγειονομικής Σχολής Αθηνών μεταφέρονται και προστίθενται στον οργανισμό της Ε.Σ.Δ.Υ.. Οι καθηγητές και το λοιπό διδακτικό και επιστημονικό προσωπικό, που υπηρετεί στη Υγειονομική Σχολή Αθηνών, κατά τη δημοσίευση του παρόντος, κατατάσσεται αυτοδικαίως στις μεταφερόμενες θέσεις. Το προσωπικό αυτό διατηρεί και τα κάθε είδους ασφαλιστικά του δικαιώματα.</p>
          <p>Το μη διδακτικό και επιστημονικό προσωπικό που υπηρετεί στην Υ.Σ.Α. κατά τη δημοσίευση του παρόντος, δύναται με αίτησή του να μετατάσσεται και να εντάσσεται ανάλογα με τα χρόνια υπηρεσίας του σε αντίστοιχες με τα προσόντα του θέσεις της Ε.Σ.Δ.Υ..</p>
          <p>Οι προβλεπόμενες στον προϋπολογισμό του Υπουργείου Υγείας, Πρόνοιας και Κοινωνικών Ασφαλίσεων πιστώσεις για τη μισθοδοσία του προσωπικού και τις δαπάνες λειτουργίας της Υγειονομικής Σχολής Αθηνών μεταφέρονται και εγγράφονται στον προϋπολογισμό της Ε.Σ.Δ.Υ..</p>
          <p>5. Έως τη συγκρότηση των οργάνων διοίκησης της Ε.Σ.Δ.Υ., με την έκδοση των προβλεπόμενων από το άρθρο αυτό προεδρικών διαταγμάτων, η διοίκηση της σχολής ασκείται από το σύλλογο των καθηγητών της Υ.Σ.Α. και τον κοσμήτορά της. Έως την έκδοση του οργανισμού της η Ε.Σ.Δ.Υ., λειτουργεί βάσει των διατάξεων που ισχύουν κατά την έκδοση του παρόντος νόμου. Από τη δημοσίευση του παρόντος όλη η κινητή και ακίνητη περιουσία και ο εν γένει εξοπλισμός της Υ.Σ.Α., καθώς και το αρχείο αυτής περιέρχονται αυτοδικαίως και χωρίς διατυπώσεις στο ιδρυόμενο με το παρόν Ν.Π.Δ.Δ.. Τα υφιστάμενα εργαστήρια και τα κάθε είδους κέντρα αναφοράς της Υγειονομικής Σχολής Αθηνών μεταφέρονται και διατηρούνται στην Ε.Σ.Δ.Υ..</p>
          <p>6. Οι ρυθμίσεις του παρόντος νόμου δεν μεταβάλλουν το ισχύον μισθολογικό, ασφαλιστικό, συνταξιοδοτικό και βαθμολογικό καθεστώς των καθηγητών της Υ.Σ.Α., ούτε θίγουν την ισχύ των άρθρων 54 παρ. 1 του α.ν. 1430/1938 και 3 παρ. 1 και 2 του β.δ. 3/11/1950. Ευεργετικότερες διατάξεις που ισχύουν για την Υγειονομική Σχολή Αθηνών εξακολουθούν να εφαρμόζονται και για την Ε.Σ.Δ.Υ..</p>
          <p>Άρθρο 4</p>
          <p>Καθεστώς πλήρους απασχόλησης</p>
          <p>1. Από τη δημοσίευση του νόμου αυτού το καθεστώς των ιατρών του Ε.Σ.Υ., που έχουν μεταβάλει την εργασιακή τους σχέση και έχουν γίνει μερικής απασχόλησης, σύμφωνα με τις διατάξεις του άρθρου 71 του ν. 2071/1992, μετατρέπεται σε καθεστώς πλήρους απασχόλησης. Οι ιατροί αυτοί θα εργάζονται πέντε (5) ημέρες την εβδομάδα σε συνεχές πρωινό οκτάωρο ημερησίως και θα συμμετέχουν στο πρόγραμμα εφημερίας των νοσοκομείων, όπως ορίζεται στο άρθρο 88 του ν. 2071/1992. Κατ’ εξαίρεση όσοι από τους παραπάνω ιατρούς το επιθυμούν μπορούν, με αίτησή τους η οποία υποβάλλεται εντός αποκλειστικής προθεσμίας ενός μηνός που αρχίζει από τη δημοσίευση του παρόντος στην Εφημερίδα της Κυβερνήσεως, να επανέλθουν στο καθεστώς πλήρους και αποκλειστικής απασχόλησης στο οποίο υπήγοντο πριν από τη μεταβολή της εργασιακής τους σχέσης.</p>
          <p>2. Οι ιατροί, που υπάγονται στις διατάξεις της προηγούμενης παραγράφου, παραμένουν στις θέσεις τους ως ιατροί πλήρους απασχόλησης μέχρι να συμπληρωθεί ο προβλεπόμενος χρόνος παραμονής σε αυτές, σύμφωνα με την παράγραφο 1 περίπτωση α’ του άρθρου 71 του ν. 2071/1992, οπότε οι θέσεις αυτές επαναπροκηρύσσονται.</p>
          <p>3. Από την έναρξη ισχύος του παρόντος νόμου δεν επιτρέπεται η υποβολή νέων αιτήσεων υπαγωγής στο κατά τις διατάξεις του άρθρου 71 του ν. 2071/1992 καθεστώς μερικής απασχόλησης.</p>
          <p>4. Στους ιατρούς του παρόντος άρθρου καταβάλλονται επιπλέον αποδοχές και επιπλέον πάγια μηνιαία αποζημίωση εφημεριών ετοιμότητας, πέραν εκείνων που καθορίζονται στα άρθρα 85 και 86 του ν. 2071/1992, το ύψος των οποίων καθορίζεται με προεδρικό διάταγμα, που εκδίδεται με πρόταση των Υπουργών Υγείας, Πρόνοιας και Κοινωνικών Ασφαλίσεων και Οικονομικών, λαμβανομένου υπόψη και του καθεστώτος πλήρους και όχι αποκλειστικής απασχολήσεως αυτών.</p>
          <p>Άρθρο 5</p>
          <p>Οργανωτικά θέματα υγείας</p>
          <p>1. Από τη δημοσίευση του νόμου αυτού όλα τα κέντρα υγείας μετατρέπονται και λειτουργούν ως αποκεντρωμένες οργανικές μονάδες των νοσοκομείων του νομού στον οποίο ανήκουν. Κατ’ εξαίρεση με αιτιολογημένη απόφαση του Υπουργού Υγείας, Πρόνοιας και Κοινωνικών Ασφαλίσεων δύνανται να υπάγονται και σε νοσοκομεία άλλων νομών. Οι υγειονομικοί σταθμοί μετατρέπονται σε περιφερειακά ιατρεία και λειτουργούν ως αποκεντρωμένες μονάδες των κέντρων υγείας.</p>
          <p>Οι θέσεις του προσωπικού όλων των κλάδων των κέντρων υγείας και των υγειονομικών σταθμών, που συστήθηκαν βάσει του άρθρου 15 παρ. 6 του ν. 2071/ 1992, καταργούνται και συνιστώνται ισάριθμες και ομοιόβαθμες προς αυτές θέσεις, οι οποίες προστίθενται στον οργανισμό των αντίστοιχων νοσοκομείων που υπάγονται και προκηρύσσονται ξεχωριστά για το κέντρο υγείας.</p>
          <p>Το πάσης φύσεως προσωπικό, που υπηρετεί κατά τη δημοσίευση του νόμου αυτού στα κέντρα υγείας και τους υγειονομικούς σταθμούς, εντάσσεται αυτοδικαίως στις συνιστώμενες κατά την παρ. 2 του άρθρου αυτού θέσεις, όμοιες προς αυτές που ήδη κατέχουν. Η ένταξη γίνεται με διαπιστωτική πράξη του Υπουργού Υγείας, Πρόνοιας και Κοινωνικών Ασφαλίσεων. Η προϋπηρεσία των εντασσόμενων υπαλλήλων προσμετρείται στη νέα τους θέση για κάθε περίπτωση, σύμφωνα με τις διατάξεις που ισχύουν για τον κλάδο στον οποίο υπάγονται οι θέσεις τους. Το προσωπικό που υπηρετεί στις θέσεις που καταργούνται εξακολουθεί να προσφέρει τις υπηρεσίες του στα κέντρα υγείας και τα περιφερειακά ιατρεία μέχρι τη σύσταση και πλήρωση των θέσεων όλων των κλάδων. Στο προσωπικό που προσφέρει τις υπηρεσίες του, σύμφωνα με την παράγραφο αυτή εξακολουθεί να καταβάλλεται ως αποζημίωση το σύνολο των αποδοχών της θέσης που κατείχαν.</p>
          <p>Οι διατάξεις της παραγράφου αυτής ισχύουν και για τα κέντρα ψυχικής υγείας.</p>
          <p>Στα κέντρα υγείας συγκροτείται νοσηλευτική και διοικητική υπηρεσία της οποίας προϊστανται υπάλληλοι σύμφωνα με τις κείμενες διατάξεις. Η συγκρότηση, οι αρμοδιότητες κ.λπ. καθορίζονται με απόφαση του Υπουργού Υγείας, Πρόνοιας και Κοινωνικών Ασφαλίσεων.</p>
          <p>2. Με κοινή απόφαση των Υπουργών Προεδρίας της Κυβέρνησης και Υγείας, Πρόνοιας και Κοινωνικών Ασφαλίσεων, μετά από γνώμη της επιτροπής μετεκπαίδευσης του άρθρου 2 του παρόντος, μπορεί να μετακαλούνται, σε συνιστώμενες με αυτήν προσωρινές θέσεις, από το εξωτερικό Έλληνες και ξένοι επιστήμονες, αναγνωρισμένης επιστημονικής αξίας και κύρους με αποδεδειγμένο κλινικό ή εργαστηριακό ή ερευνητικό έργο και με αποδεδειγμένη από επίσημους επιστημονικούς τίτλους προϋπηρεσία σε υπεύθυνη θέση αναγνωρισμένων νοσηλευτικών, ερευνητικών ή εκπαιδευτικών κέντρων της αλλοδαπής και να προσλαμβάνονται με σύμβαση εργασίας ιδιωτικού δικαίου ορισμένου χρόνου μέχρι ενός έτους. Οι παραπάνω προσωρινές θέσεις συνιστώνται στα νοσοκομεία και καταργούνται με την αποχώρηση εκείνων που τις κατέχουν.</p>
          <p>Με την ίδια ή άλλη απόφαση του Υπουργού Υγείας, Πρόνοιας και Κοινωνικών Ασφαλίσεων και του κατά περίπτωση αρμόδιου υπουργού ρυθμίζονται τα θέματα που αφορούν τους όρους παροχής των υπηρεσιών τους, τις αποδοχές τους και κάθε άλλη σχετική λεπτομέρεια.</p>
          <p>3. Η παράγραφος 5 του άρθρου 40 του ν. 1397/1983, όπως αυτή προστέθηκε με το άρθρο 79 του ν. 2071/1992, αντικαθίσταται ως εξής:</p>
          <p>"5. Με τη διαδικασία των διατάξεων των παραγράφων 1 έως και 3 του άρθρου αυτού μπορεί να ανατίθενται σε ιατρούς του Ε.Σ.Υ. καθήκοντα προϊσταμένων γραφείων, τμημάτων και διευθύνσεων νομαρχιακών και κεντρικών υπηρεσιών του Υπουργείου Υγείας, Πρόνοιας και Κοινωνικών Ασφαλίσεων, στα οποία προβλέπεται κατά τον Οργανισμό του Υπουργείου, ότι προΐσταται ιατρός, καθώς και καθήκοντα προέδρων ή αντιπροέδρων Δ.Σ. νοσοκομείων. Για την παραπάνω τοποθέτηση απαιτείται και η σύμφωνη γνώμη των ιατρών.</p>
          <p>Οι ιατροί αυτοί κατά την άσκηση των παραπάνω καθηκόντων μπορούν να συνεχίζουν την επιστημονική συνεργασία με το νοσοκομείο τους και να συμμετέχουν στο πρόγραμμα εφημερίας.</p>
          <p>Οι ιατροί πριν την άσκηση των παραπάνω καθηκόντων παρακολουθούν μετά από απόφαση του Υπουργού Υγείας, Πρόνοιας και Κοινωνικών Ασφαλίσεων ειδικό τρίμηνο ταχύρυθμο μετεκπαιδευτικό πρόγραμμα σε θέματα δημόσιας υγείας στην Εθνική Σχολή Δημόσιας Υγείας, στην περίπτωση που από τον Οργανισμό του Υπουργείου προβλέπεται προϊστάμενος υγιεινολόγος ιατρός".</p>
          <p>4. Με απόφαση του Υπουργού Υγείας, Πρόνοιας και Κοινωνικών Ασφαλίσεων, τα νοσοκομεία που έχουν έδρα τους νομούς Αττικής και Θεσσαλονίκης, ή άλλους νομούς στους οποίους λειτουργούν περισσότερα του ενός νοσοκομεία, διασυνδέονται κατά συγκροτήματα μονάδων παροχής πρωτοβάθμιας, δευτεροβάθμιας ή τριτοβάθμιας περίθαλψης.</p>
          <p>Συνιστάται συντονιστικό συμβούλιο κατά συγκρότημα νοσοκομείων σε Αθήνα και Θεσσαλονίκη, καθώς και στους νομούς που λειτουργούν περισσότερα του ενός νοσοκομεία.</p>
          <p>Το συντονιστικό συμβούλιο συντονίζει τις κοινές δραστηριότητες των νοσοκομείων του συγκροτήματος (εφημερίες, επιστημονική και νοσηλευτική δραστηριότητα και συνεργασία) και εξασφαλίζει τη λειτουργία κοινών υπηρεσιών, τμημάτων και εργαστηρίων που συνιστώνται, συγχωνεύονται και καταργούνται με τη διαδικασία έκδοσης και τροποποίησης των οργανισμών των νοσηλευτικών ιδρυμάτων, με στόχο την υψηλής στάθμης παροχή υπηρεσιών υγείας.</p>
          <p>Το συντονιστικό συμβούλιο αποτελείται από τους προέδρους των νοσοκομείων του συγκροτήματος, έναν εκπρόσωπο των νοσοκομειακών ιατρών, που προτείνεται από τη διοίκηση της κορυφαίας ενιαίας συνδικαλιστικής οργάνωσης των νοσοκομειακών ιατρών, έναν εκπρόσωπο του νοσηλευτικού προσωπικού όλων των νοσοκομείων της χώρας, που προτείνεται από τη διοίκηση της κορυφαίας ενιαίας συνδικαλιστικής οργάνωσης αυτού και έναν εκπρόσωπο του Υπουργείου Υγείας, Πρόνοιας και Κοινωνικών Ασφαλίσεων. Για κάθε μέλος ορίζεται αναπληρωτής.</p>
          <p>Η θητεία των μελών τακτικών και αναπληρωματικών είναι διετής. Η συγκρότηση των συντονιστικών συμβουλίων γίνεται με απόφαση του Υπουργού Υγείας, Πρόνοιας και Κοινωνικών Ασφαλίσεων. Με την ίδια απόφαση ορίζεται και ο πρόεδρος του συντονιστικού συμβουλίου.</p>
          <p>Με απόφαση του Υπουργού Υγείας, Πρόνοιας και Κοινωνικών Ασφαλίσεων ρυθμίζονται τα θέματα που αφορούν τη σύνθεση και συγκρότηση των συντονιστικών συμβουλίων, τις αρμοδιότητές τους, τον τρόπο λειτουργίας τους, τη γραμματειακή υποστήριξή τους και τα καθήκοντα του προέδρου και των μελών.</p>
          <p>5. Οι καρδιολογικές μονάδες του Ε.Κ.Α.Β. υποχρεούνται να υποστηρίζουν τα καρδιολογικά τμήματα των νοσοκομείων του Ε.Σ.Υ. και των Ν.Π.Ι.Δ. μη κερδοσκοπικού χαρακτήρα, που εποπτεύονται και επιχορηγούνται από το Υπουργείο Υγείας, Πρόνοιας και Κοινωνικών Ασφαλίσεων.</p>
          <p>Με απόφαση του Υπουργού Υγείας, Πρόνοιας και Κοινωνικών Ασφαλίσεων οι ειδικευόμενοι καρδιολόγοι των νοσοκομείων, εφόσον είναι υπεράριθμοι, μπορούν, ύστερα από αίτησή τους, να υπηρετούν στις καρδιολογικές μονάδες του Ε.Κ.Α.Β. και να εντάσσονται ως υπεράριθμοι στη δύναμη του τμήματος που υποστηρίζει η καρδιολογική μονάδα.</p>
          <p>Το προσωπικό του Ε.Κ.Α.Β. (ιατροί, νοσηλευτές-νοσηλεύτριες, πληρώματα ασθενοφόρων, οδηγοί-συνοδηγοί ασθενοφόρων και υπάλληλοι άλλων ειδικοτήτων) που εκτελεί διατεταγμένη υπηρεσία με τα μέσα μεταφοράς επειγόντων περιστατικών (ελικόπτερα, αεροπλάνα, αεροσκάφη, ειδικές κινητές μονάδες, ασθενοφόρα, πλωτά μέσα) ασφαλίζονται υποχρεωτικά, με δαπάνη του Δημοσίου, σε ασφαλιστική εταιρεία, σύμφωνα με τις ισχύουσες διατάξεις.</p>
          <p>Επίσης ασφαλίζεται υποχρεωτικά και κάθε άλλος ιατρός που εντέλλεται από το Ε.Κ.Α.Β. για εκτέλεση υπηρεσίας.</p>
          <p>6. Η παράγραφος 3 του άρθρου 58 του ν. 2071/1992 αντικαθίσταται ως εξής:</p>
          <p>"3. Κάθε τμήμα έχει επιστημονική αυτοτέλεια. Επιστημονικός υπεύθυνος του τμήματος είναι ιατρός αντίστοιχης ειδικότητας, που κατέχει οργανική θέση, προκειμένου δε για το φαρμακείο, φαρμακοποιός, που υπηρετεί στο τμήμα με βαθμό διευθυντή. Όταν δεν υπάρχει διευθυντής, επιστημονικός υπεύθυνος του τμήματος ορίζεται επιμελητής Α’ που κατέχει θέση οργανική, εκτός αν υπηρετεί διευθυντής με προσωποπαγή θέση, ο οποίος αναλαμβάνει προσωρινά τη διεύθυνση, μέχρι να πληρωθεί η οργανική θέση. Η επιλογή του επιμελητή Α’ γίνεται από το Δ.Σ. του νοσοκομείου ύστερα από πρόταση της επιστημονικής επιτροπής, η οποία συνεκτιμά ποιοτική προϋπηρεσία και αρχαιότητα τόσο στην ειδικότητα όσο και στο βαθμό των υπηρετούντων επιμελητών Α’ του τμήματος.</p>
          <p>Σε περίπτωση που στο τμήμα ανήκουν μονάδες ή εργαστήρια με επικεφαλής διευθυντή, επιστημονικός και διοικητικός υπεύθυνός τους είναι ο οργανικός διευθυντής του τμήματος".</p>
          <p>7. Τα μέλη των εξεταστικών επιτροπών για την απονομή ιατρικής ειδικότητας, που προβλέπονται στο άρθρο 10 του ν.δ. 3366/1955, αποτελούνται από διευθυντές τμημάτων και από πανεπιστημιακούς καθηγητές, ή αναπληρωτές καθηγητές ή επίκουρους καθηγητές, αποκλειστικά και μόνο της ίδιας ειδικότητας. Στις ειδικότητες, στις οποίες δεν υπάρχουν αντίστοιχοι διευθυντές ή καθηγητές, η επιτροπή συγκροτείται από ιατρούς συναφούς ειδικότητας.</p>
          <p>8. Στο τέλος της παραγράφου 1 του άρθρου 2 του ν. 1278/1982 "Για σύσταση Κεντρικού Συμβουλίου Υγείας", που επαναφέρεται σε ισχύ με το άρθρο 1 του παρόντος νόμου, προστίθεται εδάφιο ΙΓ, το οποίο έχει ως εξής:</p>
          <p>"ΙΓ. Έναν (1) τακτικό και έναν (1) αναπληρωματικό εκπρόσωπο των νοσοκομειακών ιατρών, που ορίζονται από τη διοίκηση της κορυφαίας ενιαίας συνδικαλιστικής οργάνωσης των νοσοκομειακών ιατρών. Εάν δεν υπάρχει ενιαία συνδικαλιστική οργάνωση, ορίζονται από τον Υπουργό Υγείας, Πρόνοιας και Κοινωνικών Ασφαλίσεων από υποψήφιους που προτείνονται ένας από κάθε δευτεροβάθμια συνδικαλιστική οργάνωση των νοσοκομειακών ιατρών".</p>
          <p>Η παράγραφος 1, εδάφιο στ’ του άρθρου 2 του ν. 1278/1982, που επαναφέρεται σε ισχύ με το άρθρο 1 του παρόντος νόμου, αντικαθίσταται ως εξής:</p>
          <p>"στ’ . Δύο (2) τακτικούς και δύο (2) αναπληρωματικούς εκπροσώπους του νοσηλευτικού προσωπικού όλων των νοσοκομείων της χώρας, που ορίζονται από τη διοίκηση της κορυφαίας ενιαίας συνδικαλιστικής οργάνωσης αυτού. Εάν δεν υπάρχει ενιαία συνδικαλιστική οργάνωση, ορίζονται από τον Υπουργό Υγείας, Πρόνοιας και Κοινωνικών Ασφαλίσεων από υποψήφιους που προτείνονται ένας από κάθε δευτεροβάθμια συνδικαλιστική οργάνωση του προσωπικού αυτού".</p>
          <p>9. Οι δευτεροβάθμιες υγειονομικές επιτροπές, που αναφέρονται στο άρθρο 6 του β.δ. 665/1962 "περί της υγειονομικής περιθάλψεως των τακτικών πολιτικών υπαλλήλων, των πολιτικών και στρατιωτικών συνταξιούχων, των μελών των οικογενειών αυτών κ.λπ." (ΦΕΚ 167 τ. Α), αντικαθίστανται από τριμελείς ειδικές υγειονομικές επιτροπές, που αποτελούνται από νοσοκομειακούς ιατρούς και εδρεύουν στην Αθήνα και τη Θεσσαλονίκη για όσους διαμένουν στη Μακεδονία και τη Θράκη. Η θητεία των μελών είναι ετήσια. Για κάθε μέλος ορίζεται αναπληρωτής.</p>
          <p>Με απόφαση του Υπουργού Υγείας, Πρόνοιας και Κοινωνικών Ασφαλίσεων ορίζεται ο τρόπος λειτουργίας των παραπάνω επιτροπών, τα καθήκοντα των μελών και καθορίζεται και κάθε άλλη σχετική λεπτομέρεια. Η συγκρότηση των παραπάνω επιτροπών πραγματοποιείται με απόφαση του Υπουργού Υγείας, Πρόνοιας και Κοινωνικών Ασφαλίσεων.</p>
          <p>10. Με απόφαση του Υπουργού Υγείας, Πρόνοιας και Κοινωνικών Ασφαλίσεων και ύστερα από γνώμη του ΚΕ.Σ.Υ., μπορεί ο ειδικευόμενος κατά τη διάρκεια της ειδίκευσής του να πραγματοποιήσει μέχρι έξι (6) μήνες άσκηση σε αναγνωρισμένο κέντρο του εξωτερικού, η δε άσκηση αυτή λογίζεται ως χρόνος ειδίκευσης και συνυπολογίζεται στο συμβατικό χρόνο ειδίκευσής του. Οι ιατροί αυτοί λαμβάνουν τις κανονικές αποδοχές τους ως ειδικευόμενοι. Μετά την επιστροφή τους θα υποβάλουν στο ΚΕ.Σ.Υ. πιστοποιητικό της μετεκπαιδεύσεώς τους.</p>
          <p>Με απόφαση του Υπουργού Υγείας, Πρόνοιας και Κοινωνικών Ασφαλίσεων καθορίζονται οι όροι και οι προϋποθέσεις για τη μετάβαση και άσκηση των ειδικευόμενων ιατρών στο εξωτερικό.</p>
          <p>Άρθρο 6</p>
          <p>Ιατρική διαφήμιση</p>
          <p>1. Από τη δημοσίευση του νόμου αυτού απαγορεύεται η ιατρική διαφήμιση, καθώς και η διαφήμιση εκ μέρους ιδιωτικών ιατρείων και οδοντιατρείων, ιδιωτικών πολυιατρείων, ιδιωτικών οδοντιατρικών κέντρων, πολυδύναμων ή μη διαγνωστικών κέντρων και εργαστηρίων ή ιδιωτικών κλινικών.</p>
          <p>2. Στην έννοια της παραπάνω απαγόρευσης υπάγεται ενδεικτικά οποιαδήποτε ανάρτηση σε δημόσιο χώρο διαφημιστικών πινακίδων ή επιγραφών, αγγελίες, δημοσιεύματα, διαφημιστικά έντυπα ή ανακοινώσεις, με οποιοδήποτε μέσο δημοσιότητας, που γίνονται με σκοπό τη διαφήμιση. Στις παραπάνω απαγορεύσεις δεν υπάγεται η ανάρτηση πινακίδων στο κτίριο εργασίας των ιατρών, σύμφωνα με τις αποφάσεις των ιατρικών συλλόγων.</p>
          <p>3. Στους παραβάτες αυτής της διάταξης επιβάλλεται η ποινή της ανάκλησης της άδειας ασκήσεως επαγγέλματος ή άδειας λειτουργίας μέχρι ένα (1) έτος. Σε περίπτωση υποτροπής η άδεια αφαιρείται οριστικά.</p>
          <p>4. Αρμόδια όργανα για τη διαπίστωση των παραβάσεων του άρθρου αυτού ορίζεται το ΚΕ.Σ.Υ., το οποίο για το σκοπό αυτό συγκροτεί μόνιμη ειδική πειθαρχική επιτροπή, σύμφωνα με τις διατάξεις του άρθρου 4 παρ. 4 του ν. 1278/1982.</p>
          <p>Άρθρο 7</p>
          <p>Πειθαρχικές ποινές ιατρών Ε.Σ.Υ.</p>
          <p>Στο άρθρο 77 του ν. 2071/1992 προστίθεται παράγραφος με αριθμό 11, η οποία έχει ως εξής:</p>
          <p>"11. Οι ποινές των παραγράφων 4 και 7 του παρόντος άρθρου επιβάλλονται υποχρεωτικώς στις περιπτώσεις που έχει εκδοθεί εις βάρος των ιατρών αμετάκλητη καταδικαστική απόφαση ποινικού δικαστηρίου για το αδίκημα της παρ. 1 περίπτωση β’ του άρθρου αυτού".</p>
          <p>Άρθρο 8</p>
          <p>Ειδικές ρυθμίσεις</p>
          <p>1. Στο τέλος της παραγράφου 2 του άρθρου 130 του ν. 2071/1992 προστίθεται εδάφιο γ’ το οποίο έχει ως εξής:</p>
          <p>"γ. Στο Εθνικό Συμβούλιο Μεταμοσχεύσεων συμμετέχουν επιπλέον και δώδεκα (12) εκπρόσωποι εξ’ όλων των αναγνωρισμένων κρατικών μεταμοσχευτικών και ανοσοβιολογικών μονάδων της χώρας, καθώς και των επιστημονικών εταιρειών και των κοινωνικών φορέων, που ασχολούνται με τις μεταμοσχεύσεις σε όλα τα επίπεδα ενδιαφέροντος, που ορίζονται από τον Υπουργό Υγείας, Πρόνοιας και Κοινωνικών Ασφαλίσεων από υποψήφιους που προτείνονται, ένας από κάθε αναγνωρισμένη μεταμοσχευτική και ανοσοβιολογική μονάδα, επιστημονική εταιρεία και κοινωνικό φορέα.</p>
          <p>Το Ε.Σ.Μ. συγκροτεί τριμελή εκτελεστική γραμματεία, που αποτελείται από τον πρόεδρο και δύο ακόμα μέλη που εκλέγονται από την ολομέλειά του με μυστική ψηφοφορία. Η εκτελεστική γραμματεία συντονίζει το έργο του Ε.Σ.Μ., εισηγείται στην ολομέλειά του τα θέματα για συζήτηση και έχει την ευθύνη για την προώθηση και υλοποίηση των επιλογών και αποφάσεων του Ε.Σ.Μ.".</p>
          <p>2. Στο Υπουργείο Υγείας, Πρόνοιας και Κοινωνικών Ασφαλίσεων συνιστάται Διεύθυνση Ανάπτυξης Ιατρικού και Νοσηλευτικού Δυναμικού που αποτελείται από δύο τμήματα. Της Διεύθυνσης προΐσταται υπάλληλος κατηγορίας ΠΕ του κλάδου διοικητικού, λογιστικού, ενώ στα τμήματα προΐσταται υπάλληλος της αντίστοιχης ειδικότητας, ιατρός και νοσηλευτής ή νοσηλεύτρια αντίστοιχα. Η Διεύθυνση έχει την ευθύνη εξειδικευμένης επεξεργασίας μέτρων και το συντονισμό υλοποίησής τους για την οργάνωση και λειτουργία των ιατρικών και νοσηλευτικών υπηρεσιών.</p>
          <p>Με προεδρικό διάταγμα, που εκδίδεται με πρόταση των Υπουργών Προεδρίας της Κυβέρνησης, Οικονομικών και Υγείας, Πρόνοιας και Κοινωνικών Ασφαλίσεων, ρυθμίζονται όλα τα σχετικά θέματα που αφορούν την οργάνωση, στελέχωση και λειτουργία της παραπάνω Διεύθυνσης.</p>
          <p>3. Στο Ε.Κ.Α.Β. λειτουργεί επταμελές επιστημονικό συμβούλιο, μέλη του οποίου είναι ιατροί ή άλλοι επιστήμονες με αποδεδειγμένη γνώση και ενασχόληση στην άσκηση της επείγουσας προνοσοκομειακής ιατρικής και με ανάλογη προσφορά στην οργάνωση και ανάπτυξη συστημάτων επείγουσας προνοσοκομειακής ιατρικής. Η συγκρότηση του επιστημονικού</p>
          <p>συμβουλίου γίνεται με απόφαση του Υπουργού Υγείας, Πρόνοιας και Κοινωνικών Ασφαλίσεων, ύστερα από πρόταση του Δ.Σ. του Ε.Κ.Α.Β.. Η θητεία των μελών του επιστημονικού συμβουλίου είναι τριετής. Επιτρέπεται η αντικατάσταση μέλους του επιστημονικού συμβουλίου μετά από πλήρως αιτιολογημένη απόφαση για το υπόλοιπο της θητείας του. Η αντικατάσταση και ο ορισμός του αντικαταστάτη γίνεται με τη διαδικασία του αρχικού διορισμού. Μέχρι να ορισθεί αντικαταστάτης το επιστημονικό συμβούλιο λειτουργεί νόμιμα με τα λοιπά μέλη του.</p>
          <p>4. Το τέταρτο εδάφιο του άρθρου 3 του ν. 2161/1993 αντικαθίσταται ως εξής:</p>
          <p>"Ο πρόεδρος και ο αντιπρόεδρος του Δ.Σ. είναι πλήρους ή μερικής απασχόλησης. Με την απόφαση διορισμού του προέδρου και του αντιπροέδρου του οργανισμού κατά των ναρκωτικών ορίζεται και το καθεστώς πλήρους ή μερικής απασχόλησής τους στον οργανισμό".</p>
          <p>5. Στην παράγραφο 4 του άρθρου 56 του ν.2071/1992 προστίθεται εδάφιο, το οποίο έχει ως εξής:</p>
          <p>"Μέχρι να εκδοθεί το ως άνω προεδρικό διάταγμα εφαρμόζονται οι διατάξεις του π.δ. 87/1986 (ΦΕΚ 32 Α’ ) "ενιαίο πλαίσιο οργάνωσης των νοσοκομείων", οι οποίες καταργούνται με την έκδοση του νέου προεδρικού διατάγματος.</p>
          <p>6. Οι υπάλληλοι και λειτουργοί του κατά το άρθρο 1 του ν. 1256/1982 δημόσιου τομέα, που διορίζονται σε θέσεις διοικητών, υποδιοικητών, προέδρων και αντιπροέδρων νομικών προσώπων δημοσίου και ιδιωτικού δικαίου, που εποπτεύονται από το Υπουργείο Υγείας, Πρόνοιας και Κοινωνικών Ασφαλίσεων, μπορούν να λαμβάνουν, κατ’ επιλογή τους, είτε τις αποδοχές της θέσης στην οποία διορίζονται είτε τις αποδοχές της θέσης που κατείχαν πριν από το διορισμό τους.</p>
          <p>Οι διατάξεις της παρούσας παραγράφου εφαρμόζονται αναδρομικά και για όσους διορίστηκαν στις θέσεις αυτές μετά την 1η Σεπτεμβρίου 1993.</p>
          <p>7. Επαναφέρονται σε ισχύ οι διατάξεις του άρθρου 12 του ν. 1397/1983, οι οποίες ισχύουν και για τις κατά τη δημοσίευση του νόμου αυτού εκλεγμένες επιστημονικές επιτροπές. Το άρθρο 60 του ν. 2071/1992 καταργείται.</p>
          <p>8. Το άρθρο 142 του ν. 2071/1992 καταργείται από της ισχύος του.</p>
          <p>9. Στον πρόεδρο του διοικητικού συμβουλίου του Κρατικού Θεραπευτηρίου - Κέντρου Υγείας Λέρου καταβάλλεται πάγια μηνιαία αποζημίωση για έξοδα κίνησης και διαμονής, ισόποση με το 80% του μηνιαίου μισθού του, ως προέδρου του Δ.Σ., εφόσον δεν είναι μόνιμος κάτοικος Λέρου. Η διάταξη αυτή ισχύει αναδρομικά από την ημερομηνία διορισμού του τελευταίου διοικητικού συμβουλίου.</p>
          <p>10. Σε πόλεις κάτω των 100.000 κατοίκων, δύναται να εφαρμόζεται το άρθρο 3 παρ. 1β του β.δ. 675/1968 (ΦΕΚ 239) για καταστήματα τα οποία ανήκουν σε επαγγελματίες φαρμακοποιούς και τα οποία περιήλθαν στην ιδιοκτησία τους ή στη μισθωτική τους χρήση μέχρι την 20.9.1991.</p>
          <p>Άρθρο 9</p>
          <p>Θέματα ιατρών</p>
          <p>1. Στο τέλος της παραγράφου 3 του άρθρου 82 του ν. 2071/1992 προστίθεται εδάφιο, που έχει ως εξής:</p>
          <p>"Οι ιατροί που πάσχουν από ομόζυγο β- μεσογειακή αναιμία, δρεπανοκυτταρική και μικροδρεπανοκυτταρική αναιμία, καθώς και οι αιμορροφυλικοί, προσλαμβάνονται για ειδίκευση ως υπεράριθμοι, για την άσκησή τους στην ειδικότητα και στο νοσοκομείο ή κλινική της επιλογής τους.</p>
          <p>Η διάταξη της παραγράφου 5 του άρθρου 23 του ν. 2071/1992 ισχύει και για τους ιατρούς αυτούς".</p>
          <p>2. Οι διατάξεις του άρθρου 70 του ν. 2071/1992, για τη θητεία των ιατρών του Ε.Σ.Υ., εξακολουθούν να ισχύουν και εφαρμόζονται μόνο για τις θέσεις των επιμελητών Β και Γ, που προκηρύσσονται μετά τη δημοσίευση του παρόντος νόμου.</p>
          <p>3. Η προβλεπόμενη με τις διατάξεις του άρθρου 19 του ν. 1586/1986 κανονική άδεια χορηγείται στους ειδικευόμενους ιατρούς, δια του αθροιστικού υπολογισμού της προϋπηρεσίας τους, έστω και μη συνεχούς.</p>
          <p>4. Στο τέλος της παραγράφου 1 του άρθρου 88 του ν. 2071/1992 προστίθεται εδάφιο, το οποίο έχει ως εξής:</p>
          <p>"Σε ενεργό εφημερία υποχρεούνται και οι κτηνίατροι οι οποίοι υπηρετούν στα νοσοκομεία και τα κέντρα υγείας και λαμβάνουν την εκάστοτε οριζόμενη αποζημίωση για υπερωριακή απασχόληση, σύμφωνα με τα παραπάνω".</p>
          <p>5. Ιατροί του κλάδου ιατρών Ε.Σ.Υ., των οποίων ο διορισμός σε άλλη θέση του κλάδου αυτού ακυρώνεται με διοικητική πράξη ή δικαστική απόφαση, επαναδιορίζονται αυτοδικαίως στην προηγούμενη θέση τους, εάν είναι κενή.</p>
          <p>Εάν η θέση αυτή έχει πληρωθεί ή προκηρυχθεί, επαναδιορίζονται σε ομοιόβαθμη προσωποπαγή θέση, που συνιστάται με την απόφαση επαναδιορισμού στην ίδια υγειονομική περιφέρεια και με την ίδια εργασιακή σχέση που είχαν.</p>
          <p>6. Με απόφαση του Υπουργού Υγείας, Πρόνοιας και Κοινωνικών Ασφαλίσεων, ύστερα από γνώμη του ΚΕ.Σ.Υ. συνιστώνται θέσεις υπεράριθμων έμμισθων ειδικευόμενων ιατρών. Στις θέσεις αυτές θα ενταχθούν οι ιατροί με ιθαγένεια κράτους-μέλους της Ευρωπαϊκής Ένωσης που υπηρετούν ως υπεράριθμοι υπότροφοι και θα τοποθετηθούν οι ιατροί της αυτής κατηγορίας, που έχουν υποβάλει αιτήσεις για ειδίκευση μέχρι την 15.7.1992.</p>
          <p>Αφού συμπληρωθεί η εκπαίδευση των ιατρών οι θέσεις αυτές καταργούνται.</p>
          <p>Άρθρο 10</p>
          <p>Δαπάνες νοσηλευτικών ιδρυμάτων</p>
          <p>1. Οι δαπάνες των νοσηλευτικών ιδρυμάτων, που μετατράπηκαν σε Ν.Π.Δ.Δ. και ηπήχθησαν στις διατάξεις του ν.δ. 2592/1953 και που πληρώθηκαν από αυτά χωρίς να προβλέπονται από την ισχύουσα νομοθεσία σε βάρος του προϋπολογισμού τους, θεωρούνται νόμιμες εφόσον αυτές:</p>
          <p>α. αφορούν έργα, εργασίες, προμήθειες, αμοιβές, καθώς και πάσης φύσεως επιδόματα,</p>
          <p>β. έχουν πληρωθεί μέχρι την 31.12.1989,</p>
          <p>γ. έχουν βεβαιωθεί από τις αρμόδιες επιτροπές και λοιπά όργανα η εκτέλεση των έργων, εργασιών, προμηθειών και η απασχόληση των εργασθέντων και</p>
          <p>δ. δεν έχουν ακυρωθεί από τον Υπουργό Υγείας, Πρόνοιας και Κοινωνικών Ασφαλίσεων οι σχετικές πράξεις των νοσηλευτικών ιδρυμάτων.</p>
          <p>2. Καταλογισμοί που έγιναν για δαπάνες της προηγούμενης παραγράφου κατά το μέρος που δεν έχουν εκτελεσθεί δεν εκτελούνται και τα τυχόν βεβαιωθέντα εις βάρος των καταλογισθέντων υπολόγων ποσά διαγράφονται.</p>
          <p>Άρθρο 11</p>
          <p>Προθεσμία προσαρμογής ιδιωτικών κλινικών</p>
          <p>Η προβλεπόμενη από την παρ. 4 του άρθρου 53 του ν. 1892/1990 προθεσμία προσαρμογής των ιδιωτικών κλινικών, που είχε παραταθεί με την υπ’ αρ. Α3α οικ. 6147/24.6.92 (ΦΕΚ471 Β’ ) υπουργική απόφαση και είχε τροποποιηθεί με το άρθρο 31 του ν. 2161/1993 (ΦΕΚ 119 Α’ ) παρατείνεται μέχρι 31.12.1994.</p>
          <p>Εντός του πρώτου εξαμήνου της προθεσμίας αυτής, η κάθε κλινική υποχρεούται, σε ό,τι αφορά τον αριθμό του προσωπικού, να έχει προσλάβει τουλάχιστον το 50% του υπολειπομένου, για ό,τι δε αφορά τον εξοπλισμό να έχει τουλάχιστον κινήσει αποδεδειγμένα τη διαδικασία προμήθειάς του. Σε αντίθετη περίπτωση επιβάλλονται με απόφαση του αρμόδιου νομάρχη οι προβλεπόμενες από το άρθρο 21 του π.δ. 247/1991 (ΦΕΚ 93 Α’ ) κυρώσεις στο ανώτατο όριό τους. Εάν με τη λήξη της ανωτέρω προθεσμίας δεν έχει ολοκληρωθεί η προσαρμογή, αφαιρείται η άδεια λειτουργίας με απόφαση του νομάρχη.</p>
          <p>Άρθρο 12</p>
          <p>Τελικές διατάξεις</p>
          <p>1. Με αποφάσεις του Υπουργού Υγείας, Πρόνοιας και Κοινωνικών Ασφαλίσεων και του κατά περίπτωση αρμόδιου υπουργού ρυθμίζονται τα κάθε είδους ειδικότερα τεχνικά ή λεπτομερειακά θέματα για την εφαρμογή των διατάξεων αυτού του νόμου.</p>
          <p>2. Από τη δημοσίευση του παρόντος νόμου καταργούνται τα άρθρα 1, 2, 4, 5, 6, 7, 8, 9, 10, 15, 17, 18, 19, 22 παρ. 3 εδάφιο δεύτερο, 39, 41, 42, 43, 44, 45, 46, 63 παρ. 6, 70 παρ. 6, 71 παρ. 1, 2, 3, 7, 8 και 9, 73 παρ. 2, 76 και 153 του ν. 2071/1992, καθώς και κάθε άλλη γενική ή ειδική διάταξη που είναι αντίθετη στις διατάξεις του νόμου αυτού ή ρυθμίζει διαφορετικά θέματα του νόμου αυτού.</p>
          <p>Άρθρο 13</p>
          <p>Τέκνα πολυτέκνων και πολύτεκνοι σπουδαστές, που είχαν εγγραφεί μέχρι και το ακαδημαϊκό έτος 1991-1992 και φοιτούσαν σε εκπαιδευτικά ιδρύματα της αλλοδαπής, μετεγγράφονται το ακαδημαϊκό έτος 1993-94, κατ’ εξαίρεση των διατάξεων του άρθρου 1 του ν. 1966/1991 (ΦΕΚ 147 Α’ ), χωρίς εξετάσεις και ποσοτικό περιορισμό, σε ισότιμο και αντίστοιχο τμήμα ελληνικού Α.Ε.Ι. ή Τ.Ε.Ι., κατά περίπτωση, εφόσον έχουν περατώσει με επιτυχία όλα τα μαθήματα, τουλάχιστον, των δύο πρώτων εξαμήνων ή του πρώτου έτους σπουδών στη σχολή προέλευσης.</p>
          <p>Με απόφαση του Υπουργού Εθνικής Παιδείας και Θρησκευμάτων καθορίζονται τα δικαιολογητικά, ο χρόνος υποβολής τους, το εξάμηνο σπουδών που μετεγράφονται και κάθε άλλη σχετική λεπτομέρεια για την εφαρμογή της διάταξης αυτής.</p>
          <p>Άρθρο 14</p>
          <p>Κύρωση απόφασης</p>
          <p>1. Κυρώνεται και έχει εφεξής ισχύ νόμου η υπ’ αριθ. 1169 από 3.2.1994 απόφαση των Υπουργών Εργασίας και Δημόσιας τάξης "Καθορισμός χρονικών ορίων λειτουργίας κέντρων διασκεδάσεως και συναφών καταστημάτων" (Β’ - 96/14.2.1994), η οποία έχει ως εξής:</p>
          <p>"Αριθ. 1169</p>
          <p>Καθορισμός χρονικών ορίων λειτουργίας κέντρων διασκεδάσεως και συναφών καταστημάτων</p>
          <p>ΟΙ ΥΠΟΥΡΓΟΙ</p>
          <p>ΕΡΓΑΣΙΑΣ ΚΑΙ ΔΗΜΟΣΙΑΣ ΤΑΞΗΣ</p>
          <p>Έχοντας υπόψη:</p>
          <p>1. Τις διατάξεις των άρθρων 2 και 3 του π.δ. 327/1992.</p>
          <p>2. Τις διατάξεις του άρθρου 42 του ν. 1892/1990, όπως τροποποιήθηκαν και ισχύουν.</p>
          <p>3. Τις διατάξεις του άρθρου 18 παρ. 7 του ν. 1481/1984.</p>
          <p>4. Τις διατάξεις περί κοινής ησυχίας και τον αποτελεσματικότερο έλεγχο της λειτουργίας των δημοσίων κέντρων με σκοπό την εξασφάλιση της δημόσιας τάξης και ασφάλειας.</p>
          <p>5. Το γεγονός ότι από τις διατάξεις της παρούσας απόφασης δεν προκαλούνται δαπάνες σε βάρος του Κρατικού Προϋπολογισμού, αποφασίζουμε:</p>
          <p>Άρθρο 1</p>
          <p>1. Τα χρονικά όρια λειτουργίας των κέντρων διασκεδάσεως, λεσχών, ταβερνών, εστιατορίων, μπαρ, καφετεριών, αναψυκτηρίων, μαγειρίων, ζαχαροπλαστείων, πιτσαριών, καφενείων, γαλακτοπωλείων, κυλικείων και λοιπών συναφών καταστημάτων εστιάσεως και προσφοράς, για άμεση εντός αυτών κατανάλωση, αναψυκτικών και οινοπνευματωδών ποτών, καθορίζονται ως εξής:</p>
          <p>α. Τις ημέρες Κυριακή έως και Πέμπτη.</p>
          <p>(1) Μέχρι 02.00’ ώρα της επομένης ημέρας, κατά το χρονικό διάστημα από 1ης Οκτωβρίου έως 31ης Μαρτίου.</p>
          <p>(2) Μέχρι 2.30’ ώρα της επομένης ημέρας, κατά το χρονικό διάστημα από 1ης Απριλίου έως 30ής Σεπτεμβρίου.</p>
          <p>β. Κάθε Παρασκευή μέχρι 03.00’ ώρα της επομένης, για όλο το έτος.</p>
          <p>γ. Κάθε Σάββατο καθώς και τις παραμονές των επισήμων αργιών μέχρι 03.30’ ώρα της επομένης ημέρας, για όλο το έτος.</p>
          <p>δ. Στις ανωτέρω (α), (β) και (γ) περιπτώσεις δεν επιτρέπεται η επαναλειτουργία αυτών πριν από την 06.00’ ώρα.</p>
          <p>ε. Χωρίς χρονικό περιορισμό την παραμονή και την ημέρα των Χριστουγέννων, την παραμονή της Πρωτοχρονιάς, την Τσικνοπέμπτη, τα δύο τελευταία Σαββατοκύριακα του Τριωδίου, την παραμονή και ημέρα εορτής του τοπικού πολιούχου Αγίου, όταν ισχύει και τοπική αργία, καθώς και κατά τη διάρκεια τοπικών, θρησκευτικών ή άλλων λαϊκών πανηγυριών.</p>
          <p>2. Κατ’ εξαίρεση των καθοριζομένων στην προηγούμενη παράγραφο επιτρέπεται να λειτουργούν χωρίς χρονικό περιορισμό:</p>
          <p>α. Τα εστιατόρια, ταβέρνες, κυλικεία ή καφενεία που βρίσκονται μέσα σε χώρους λιμένων, αερολιμένων, σιδηροδρομικών σταθμών, σταθμών υπεραστικών λεωφορείων, σε οργανωμένες μόνιμες αγορές συγκέντρωσης και διάθεσης προϊόντων (μόνιμες λαχαναγορές κ.λπ.) και στα πρατήρια υγρών καυσίμων των εθνικών δρόμων, όταν και όσο αυτά διανυκτερεύουν.</p>
          <p>β. Τα καταστήματα που παρασκευάζουν και προσφέρουν αποκλειστικά πατσά.</p>
          <p>γ. Στα ανωτέρω καταστήματα των εδαφίων (α) και (β) της παρούσας παραγράφου δεν επιτρέπεται η προσφορά οινοπνευματωδών ποτών και η λειτουργία μουσικής μετά από τις ώρες που για κάθε ημέρα καθορίζονται από τα εδάφια (α), (β) και (γ) της παρ. 1 του παρόντος άρθρου.</p>
          <p>3. Δεν αποτελεί παράβαση των διατάξεων της παρούσας η καθυστέρηση λήξης της λειτουργίας επί 20λεπτο προς αποχώρηση των πελατών.</p>
          <p>Άρθρο 2</p>
          <p>1. Η ισχύς της παρούσας άρχεται δέκα ημέρες από της δημοσιεύσεως.</p>
          <p>2. Η απόφαση αυτή να δημοσιευθεί στην Εφημερίδα της Κυβερνήσεως.</p>
          <p>Αθήνα, 3 Φεβρουαρίου 1994</p>
          <p>ΟΙ ΥΠΟΥΡΓΟΙ</p>
          <p>ΕΡΓΑΣΙΑΣ ΔΗΜΟΣΙΑΣ ΤΑΞΗΣ</p>
          <p>Ευάγγελος Γιαννόπουλος Στυλιανός-Άγγελος</p>
          <p>Παπαθεμελής"</p>
          <p>2. Με κοινές αποφάσεις των Υπουργών Εργασίας και Δημόσιας Τάξης ρυθμίζονται ανά κατηγορία και περιοχή οι ώρες λειτουργίας των κέντρων διασκεδάσεως, λεσχών, καταστημάτων και αιθουσών διενέργειας τεχνικών παιγνίων, των καταστημάτων εστιάσεως και των λοιπών συναφών καταστημάτων. Για την έκδοση των αποφάσεων αυτών απαιτείται προηγούμενη γνώμη του Ανώτατου Συμβουλίου Εργασίας και των ενδιαφερομένων οργανώσεων εργοδοτών και εργαζομένων, οι οποίοι καλούνται να εκφράσουν γραπτώς τη γνώμη τους μέσα σε αποκλειστική προθεσμία είκοσι (20) ημερών μετά την πάροδο της οποίας μπορεί να εκδίδονται οι σχετικές αποφάσεις.</p>
          <p>3. Οι παραβάτες της κυρούμενης απόφασης, καθώς και αυτών που εκδίδονται κατ’ εξουσιοδότηση των διατάξεων της προηγούμενης παραγράφου του παρόντος άρθρου, τιμωρούνται με τις ποινές που προβλέπονται από τις διατάξεις της παραγράφου 7 του άρθρου 42 του ν. 1892/1990 (ΦΕΚ 101 Α’ ), όπως αντικαταστάθηκε με το άρθρο 23 του ν. 1957/1991 (ΦΕΚ 114 Α’ ).</p>
          <p>Άρθρο 15</p>
          <p>Ισχύς του νόμου</p>
          <p>Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως, εκτός εάν ορίζουν διαφορετικά οι επί μέρους διατάξεις.</p>
          <p>Παραγγέλλομε τη δημοσίευση του παρόντος στην Εφημερίδα της Κυβερνήσεως και την εκτέλεσή του ως νόμου του Κράτους.</p>
          <p>Αθήνα, 1994</p>
          <p>ΟΙ ΥΠΟΥΡΓΟΙ</p>
          <p>ΟΙΚΟΝΟΜΙΚΩΝ ΕΡΓΑΣΙΑΣ ΥΓΕΙΑΣ, ΠΡΟΝΟΙΑΣ ΚΑΙ</p>
        </speech>
        <speech by="koinonikon_asfaliseon" eId="debate_1994-03-01_speech_31">
          <from>ΚΟΙΝΩΝΙΚΩΝ ΑΣΦΑΛΙΣΕΩΝ</from>
          <p>ΕΘΝΙΚΗΣ ΠΑΙΔΕΙΑΣ ΚΑΙ ΘΡΗΣΚΕΥΜΑΤΩΝ ΔΗΜΟΣΙΑΣ ΤΑΞΗΣ</p>
          <p>ΠΡΟΕΔΡΟΣ (Απόστολος Κακλαμάνης): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπεύθυνη του επικύρωση των Πρακτικών ως προς την ψήφιση του ως άνω νομοσχεδίου.</p>
        </speech>
        <speech by="bouleutis/es" eId="debate_1994-03-01_speech_32">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="apostolos_kaklamanis" eId="debate_1994-03-01_speech_33">
          <from>Απόστολος Κακλαμάνης</from>
          <p>Το Σώμα παρέσχε τη ζητηθείσα εξουσιοδότηση.</p>
        </speech>
        <speech by="apostolos_kaklamanis" eId="debate_1994-03-01_speech_34">
          <from>Απόστολος Κακλαμάνης</from>
          <p>Εισερχόμεθα στη συζήτηση επί της αρχής των άρθρων και του συνόλου του σχεδίου νόμου αρμοδιότητας Υπουργείου Εσωτερικών: "Κύρωση της 93/81/ ΕΥΡΑΤΟΜ, ΕΚΑΧ, ΕΟΚ, απόφασης του Συμβουλίου της 1ης Φεβρουαρίου 1993 για την τροποποίηση της Πράξης που αφορά την εκλογή των αντιπροσώπων στο Ευρωπαϊκό Κοινοβούλιο με άμεση καθολική ψηφοφορία, η οποία προσαρτάται στην απόφαση 76/787/ΕΚΑΧ, ΕΟΚ, ΕΥΡΑΤΟΜ του Συμβουλίου της 20ης Σεπτεμβρίου 1976, εκλογή αντιπροσώπων στο Ευρωπαϊκό Κοινοβούλιο, άσκηση του δικαιώματος του εκλέγειν και του εκλέγεσθαι κατά τις εκλογές του Ευρωπαϊκού Κοινοβουλίου από τους πολίτες της Ευρωπαϊκής Ένωσης που κατοικούν στην Ελλάδα και δεν είναι Έλληνες πολίτες, σε συμμόρφωση προς την 93/109/ΕΚ Οδηγία του Συμβουλίου της Ευρωπαϊκής Ένωσης και τροποποίηση του π.δ. 353/1993".</p>
          <p>Ο Εισηγητής της Πλειοψηφίας κ. Σταύρος Σουμάκης έχει το λόγο.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_35">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Κύριε Πρόεδρε, παρακαλώ να προηγηθώ.</p>
        </speech>
        <speech by="apostolos_kaklamanis" eId="debate_1994-03-01_speech_36">
          <from>Απόστολος Κακλαμάνης</from>
          <p>Ο κύριος Υπουργός, κύριε Σουμάκη, έχει το λόγο. Περάστε στο Βήμα και στο μεταξύ θα μιλήσει ο κύριος Υπουργός.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_37">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Κύριε Πρόεδρε, για το χρόνο συζήτησης θα ήθελα να σας κάνω μια πρόταση. Στην Επιτροπή -και μπορούν να το διαβεβαιώσουν οι παριστάμενοι και των άλλων κομμάτων- είχαμε νομίζω μια σύμπνοια και μια ομόφωνη, κατά κάποιον τρόπο, προσέγγιση του περιεχομένου και των ρυθμίσεων, που προβλέπει αυτό το νομοσχέδιο.</p>
          <p>Θα πρότεινα λοιπόν, όσον αφορά τη διάρκεια συζήτησης, αν είναι δυνατόν...</p>
        </speech>
        <speech by="apostolos_kaklamanis" eId="debate_1994-03-01_speech_38">
          <from>Απόστολος Κακλαμάνης</from>
          <p>Κύριε Υπουργέ, με συγχωρείτε. Εδώ, όπως βλέπουμε, υπάρχει λογικό ενδιαφέρον του Σώματος. Δε νομίζω, ότι θα απασχοληθεί το Σώμα σε πολλές συνεδριάσεις με το νομοσχέδιο.</p>
          <p>Κατά συνέπεια, προχωρούμε με την κανονική διαδικασία και υποθέτω ότι, εντός της εβδομάδας, θα το έχουμε ψηφίσει.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_39">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Μόνη παράκληση -επειδή και στην Κοινοβουλευτική Επιτροπή είχα θέσει ότι προτίθεμαι να θέσω ως τροπολογία και ρύθμιση για το θέμα της πολιτιστικής πρωτεύουσας της Θεσσαλονίκης- να καταθέσω αύριο το πρωί αυτήν την τροπολογία ώστε να συζητηθεί μέσα στο συγκεκριμένο χρονικό διάστημα αυτής της εβδομάδας.</p>
        </speech>
        <speech by="apostolos_kaklamanis" eId="debate_1994-03-01_speech_40">
          <from>Απόστολος Κακλαμάνης</from>
          <p>Ορίστε, κύριε Τζιτζικώστα.</p>
        </speech>
        <speech by="georgios_tzitzikostas" eId="debate_1994-03-01_speech_41">
          <from>ΓΕΩΡΓΙΟΣ ΤΖΙΤΖΙΚΩΣΤΑΣ</from>
          <p>Κύριε Πρόεδρε να μας δώσετε τουλάχιστον χρόνο να μελετήσουμε αυτήν την τροπολογία.</p>
        </speech>
        <speech by="apostolos_kaklamanis" eId="debate_1994-03-01_speech_42">
          <from>Απόστολος Κακλαμάνης</from>
          <p>Καλώς.</p>
          <p>Δεν υπάρχει αντίρρηση. Προχωρούμε.</p>
          <p>Κύριε Κεφαλογιάννη, κύριε Σκυλλάκο- από την Πολιτική Άνοιξη δεν είναι κανείς αυτήν τη στιγμή- νομίζω ότι μπορούμε να προχωρήσουμε και να καλύψουμε εντός της εβδομάδας το νομοσχέδιο και τις τροπολογίες του.</p>
        </speech>
        <speech by="ioannis_kefalogiannis" eId="debate_1994-03-01_speech_43">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Συμφωνούμε, κύριε Πρόεδρε.</p>
        </speech>
        <speech by="antonis_skullakos" eId="debate_1994-03-01_speech_44">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Συμφωνούμε.</p>
        </speech>
        <speech by="apostolos_kaklamanis" eId="debate_1994-03-01_speech_45">
          <from>Απόστολος Κακλαμάνης</from>
          <p>Ο κ. Σουμάκης έχει το λόγο.</p>
        </speech>
        <speech by="stauros_soumakis" eId="debate_1994-03-01_speech_46">
          <from>ΣΤΑΥΡΟΣ ΣΟΥΜΑΚΗΣ</from>
          <p>Κύριε Πρόεδρε, κυρίες και κύριοι συνάδελφοι, έχω την τιμή να εισηγούμαι το παρόν σχέδιο νόμου, που η Κυβέρνηση σήμερα φέρνει ενώπιόν σας και που αφορά τον τρόπο διεξαγωγής των προσεχών ευρωεκλογών.</p>
          <p>Με το παρόν σχέδιο νόμου, συντελείται μια ουσιαστική αλλαγή στη διαδικασία διενέργειας των εκλογών για το Ευρωπαϊκό Κοινοβούλιο στη Χώρα μας. Περιέχει τις απαραίτητες νομοθετικές ρυθμίσεις, που προσαρμόζουν τις διαδικασίες εκλογής με εκείνες της βούλησης του Ευρωπαϊκού Συμβουλίου, κυρώνοντας αποφάσεις και οδηγίες του, υλοποιώντας όμως και σημαντικές αποφάσεις της Κυβέρνησης για τον τρόπο διεξαγωγής των εκλογών προς ανάδειξη των Ελλήνων Ευρωβουλευτών στο Ευρωπαϊκό Κοινοβούλιο.</p>
          <p>Αξίζει, δε, ακόμη να σημειωθεί ότι η κύρωση των Οδηγιών και αποφάσεων του Συμβουλίου της Ευρώπης, συμβάλλουν σε ένα ακόμη σημαντικό βήμα, στην κατεύθυνση της πολιτικής ένωσης της Ευρώπης.</p>
          <p>Όπως είναι γνωστό, η σημερινή μορφή της Ευρωπαϊκής Ένωσης είναι αποτέλεσμα μιας σειράς διεργασιών για 40 και πλέον χρόνια. Μορφή που συνεχώς εξελίσσεται, με στόχο την ευρωπαϊκή ολοκλήρωση και τη δημιουργία ενωμένης Ευρώπης.</p>
          <p>Θα ήθελα λοιπόν -και ας μου επιτραπεί αυτό- πριν εισέλθω στην ουσία του νομοσχεδίου, να κάνω μια πολύ συνοπτική ιστορική αναδρομή, σε σχέση με την εξέλιξη και της Ευρωπαϊκής Ένωσης και του Ευρωπαϊκού Κοινοβουλίου και του ρόλου που αυτό διαδραματίζει. Από το 1951, που στο Παρίσι υπογράφεται η πρώτη συνθήκη για την Ευρωπαϊκή Κοινότητα Άνθρακα και Χάλυβα με 78 μέλη, ερχόμαστε στο 1957 στη Ρώμη που μπαίνουν τα θεμέλια για την υπογραφή της συνθήκης για την Ευρωπαϊκή Οικονομική Κοινότητα και υπογράφεται, για πρώτη φορά, η ληξιαρχική πράξη γέννησης του πρώτου Ευρωπαϊκού Κοινοβουλίου με 142 μέλη διορισμένα από τα Εθνικά Κοινοβούλια των χωρών-μελών. Η Χώρα μας υποβάλλει αίτηση ένταξης το 1975. Το 1979 υπογράφεται στην Αθήνα η συνθήκη προσχώρησης της Ελλάδος στην Ευρωπαϊκή Οικονομική Κοινότητα και λίγες μέρες αργότερα, στις 27.7.79 την επικυρώνει και η Ελληνική Βουλή.</p>
          <p>Από 1.1.81, η Ελλάδα γίνεται το 10ο μέλος της Ευρωπαϊκής Οικονομικής Κοινότητας, διορίζοντας τους πρώτους 24 Ευρωβουλευτές της. Στις 1.1.86 προσχωρούν η Ισπανία και η Πορτογαλία και οι Ευρωβουλευτές συνολικά φθάνουν τους 518.</p>
          <p>Σημαντική στιγμή πιστεύω ότι αποτελεί η 7η Φεβρουαρίου 1992,με την υπογραφή της Συνθήκης του Μάαστριχτ, η οποία προβλέπει τη δημιουργία της πολιτικής, οικονομικής, νομισματικής ένωσης, με σημαντική ενίσχυση των εξουσιών του Ευρωπαϊκού Κοινοβουλίου στο νομοθετικού τομέα, στον τομέα του πολιτικού ελέγχου και τον προϋπολογισμό.</p>
          <p>Βεβαίως, κυρίες και κύριοι συνάδελφοι, ο καθένας στην Αίθουσα αυτή έχει τις δικές του απόψεις σε ό,τι αφορά τη συγκεκριμένη συμφωνία. Όμως, είναι μια πραγματικότητα. Και πρέπει και εμείς, ανεξάρτητα από τις όποιες διαφορετικές αντιλήψεις μπορεί να υπάρχουν, να παλεύουμε να διαμορφώσουμε ό,τι καλύτερο σε ό,τι αφορά την προοπτική της Συνθήκης του Μάαστριχτ και την ολοκλήρωση της Ευρωπαϊκής Ένωσης.</p>
          <p>Διαπιστώνει κανείς ότι, μέσα απ’ αυτήν τη διαρκή εξέλιξη της Ευρωπαϊκής Ένωσης, το Ευρωπαϊκό Κοινοβούλιο από τα πρώτα 78, ας πούμε διορισμένα μέλη, θα φθάσει τα 564 μετά τις προσεχείς ευρωεκλογές. Και πρέπει να τονίσουμε κάτι που πολλές φορές διαφεύγει της προσοχής. Ότι το Ευρωπαϊκό Κοινοβούλιο αποτελεί ένα μοναδικό πολυεθνικό δημοκρατικό θεσμό, τα μέλη του οποίου εκλέγονται με άμεσες και ελεύθερες εκλογές, ταυτόχρονα σε όλες τις χώρες μέλη, κάθε 5 χρόνια.</p>
          <p>Κυρίες και κύριοι συνάδελφοι, η διαρκής αυτή εξέλιξη ανάγκασε το Συμβούλιο των Υπουργών την 1-2-1993 να λάβει την υπ’ αριθμ. 93/81 απόφαση, η κύρωση της οποίας επιχειρείται με την ψήφιση του παρόντος σχεδίου νόμου.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Δ’ Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)</scene>
        <speech by="nikolaos_katsaros" eId="debate_1994-03-01_speech_47">
          <from>Νικόλαος Κατσαρός</from>
          <p>Ο Εισηγητής της Νέας Δημοκρατίας, κ. Τζιτζικώστας, έχει το λόγο.</p>
        </speech>
        <speech by="georgios_tzitzikostas" eId="debate_1994-03-01_speech_48">
          <from>ΓΕΩΡΓΙΟΣ ΤΖΙΤΖΙΚΩΣΤΑΣ</from>
          <p>Κύριοι συνάδελφοι, το υπό συζήτηση νομοσχέδιο ρυθμίζει πέντε κύρια θέματα.</p>
          <p>Το πρώτο είναι η κύρωση της από 1.2.1993 απόφασης του Συμβουλίου της Ευρωπαϊκής Ενώσεως δια του οποίου ανακαθορίζεται ο αριθμός των εδρών στο Ευρωκοινοβούλιο.</p>
          <p>Το δεύτερο είναι η εναρμόνιση της ελληνικής νομοθεσίας με την Οδηγία 93/109 του Συμβουλίου της Ευρωπαϊκής Ενώσεως. Με τη ρύθμιση αυτή παρέχεται το δικαίωμα στους πολίτες των λοιπών κρατών της Ευρωπαϊκής Ένωσης εφόσον κατοικούν στην Ελλάδα να έχουν το δικαίωμα του εκλέγειν και εκλέγεσθαι.</p>
          <p>Το τρίτο θέμα που ρυθμίζεται είναι ότι θεσπίζεται το κατώφλι του 3% για τα κόμματα και 5% για τους συνασπισμούς κομμάτων για να λάβουν την ψήφο προκειμένου να εκλέξουν Βουλευτή στο Ευρωκοινοβούλιο, μία ρύθμιση την οποία έχουμε δει και στο παρελθόν και στην ελληνική νομοθεσία, αλλά και στις ευρωπαϊκές νομοθεσίες.</p>
          <p>Το τέταρτο θέμα αφορά τους ετεροδημότες στους οποίους παρέχεται το δικαίωμα να ψηφίσουν στον τόπο διαμονής και όχι στον τόπο που είναι εγγεγραμμένοι στους εκλογικούς</p>
          <p>καταλόγους μονίμως.</p>
          <p>Και το πέμπτο είναι διάφορα διαδικαστικά θέματα ως η κωδικοποίηση της εκλογικής νομοθεσίας δηλαδή η δυνατότητα που παρέχει το νομοσχέδιο στον Υπουργό Εσωτερικών να κωδικοποιήσει και να ρυθμίσει τίποτα θέματα.</p>
          <p>Κύριοι συνάδελφοι, τα δύο πρώτα θέματα είναι φυσικό να δημιουργούν ορισμένες σκέψεις και θα ήθελα να σας κάνω κοινωνούς αυτών των σκέψεων. Η Ευρώπη -από τότε που άρχισε να δημιουργείται η πρώτη ένωση- προχωράει με βήματα γρήγορα, θα έλεγα, προς μία ενοποίηση έτσι ώστε να σχηματιστεί μία κρατική οντότητα.</p>
          <p>Πράγματι, βλέπουμε θεαματικά αποτελέσματα προς αυτήν την κατεύθυνση όταν αναλογιζόμεθα την τελωνειακή ένωση, την οικονομική ένωση, τη νομισματική ένωση -την οποία έχουμε μπροστά μας και γίνονται θετικά βήματα προς αυτήν- αλλά γενικότερα και πολλές άλλες πολιτικές που τείνουν να ρυθμίζουν καταστάσεις κατά ενιαίο τρόπο σε όλη την Ευρώπη. Υπάρχει αυτό το θέμα, το οποίο όντως προχωράει και προχωράει με γρήγορους ρυθμούς. Όμως εκείνο το οποίο μπορεί να κάνει εντύπωση σε κάποιον άνθρωπο είναι εάν αυτή η διαδικασία και αυτή η προσπάθεια αρκούν για την ενοποίηση της Ευρώπης και αρκούν στο να δημιουργηθεί μία πιο δεμένη κρατική οντότητα. Φοβάμαι πως όχι, γιατί ενώ γίνονται πολλές προσπάθειες από κυβερνητικής πλευράς, δεν γίνεται τίποτε στο να ενημερωθούν οι λαοί της Ευρώπης για να αλλάξουμε τη νοοτροπία που έχουμε. Αλλά όχι μόνο οι λαοί της Ευρώπης, θα έπρεπε να αλλάξουν νοοτροπία και οι πολιτικοί της Ευρώπης και θα σας πω τι εννοώ.</p>
          <p>Δεν είναι δυνατόν ποτέ να προχωρήσει η Ευρώπη και να ενωθεί όταν ο Γερμανός θα σκέφτεται σαν Γερμανός -είτε πολίτης είτε πολιτικός- ο Άγγλος σαν Άγγλος και ο Έλληνας σαν Έλληνας. Η Ευρώπη θα προχωρήσει όταν ο Έλληνας θα δείξει την ευαισθησία για την ρύπανση του περιβάλλοντος στην Γερμανία, για την ρύπανση των ποταμών της Γερμανίας, για τα θέματα αλιείας της Γαλλίας κ.ο.κ. Όπως, επίσης, όταν ο Γερμανός και ο Άγγλος θα αρχίσουν να σκέφτονται ότι τα προβλήματα της Ελλάδος είναι και ευρωπαϊκά προβλήματα. Και αναφέρομαι συγκεκριμένα στις τελευταίες εξελίξεις που ζήσαμε και με το θέμα των Σκοπίων και με το θέμα της Γιουγκοσλαβίας, όπου είδαμε καθαρά τους εταίρους μας, τους άλλους 11 Ευρωπαίους -άλλους περισσότερο και άλλους λιγότερο- να απεμπολούν ελληνικά δικαιώματα, ιστορικά και πολιτιστικά, τα οποία θα έπρεπε να τα έβλεπαν σαν ευρωπαϊκά, πέραν του γεγονότος ότι είχαν δεσμευτεί και νομικά με μία διάταξη περί αλληλεγγύης των κρατών-μελών της Ευρωπαϊκής Ένωσης.</p>
          <p>Αναρωτιέται κανένας, πώς θα προχωρήσει η Ευρώπη περισσότερο, όταν η νοοτροπία των λαών είναι τελείως ξένη, τελείως αντίθετη με τις επίσημες αποφάσεις, οι οποίες παίρνονται είτε στο Ευρωπαϊκό Κοινοβούλιο είτε στο Συμβούλιο Υπουργών είτε στην Κομισιόν. Είναι, λοιπόν, ανάγκη αυτό το θέμα να γίνει κατανοητό στην Ευρώπη γιατί πιστεύω ότι αυτό είναι στη βάση όλων εκείνων των αντιρρήσεων, των επιφυλάξεων και των ανησυχιών, τα οποία εκδηλώθηκαν μετά τη συμφωνία του Μάαστριχτ.</p>
          <p>Το δεύτερο θέμα, η αναγνώριση της ελληνικής νομοθεσίας, σύμφωνα με την Οδηγία 93/109 που οδηγεί και δίδει τη δυνατότητα στον ξένο Ευρωπαίο, ο οποίος κατοικεί στην Ελλάδα, να έχει το δικαίωμα του εκλέγειν και εκλέγεσθαι, είναι προς τη σωστή κατεύθυνση. Και είναι προς τη σωστή κατεύθυνση, γιατί αφού είναι ένας ενιαίος χώρος, αφού πρέπει όλα τα κράτη-μέλη να τείνουν στο να υπάρξει ένας μεγαλύτερος δεσμός που να οδηγεί σε μια ενιαία κρατική οντότητα, ένα τέτοιο μέτρο οδηγεί εκεί και επηρεάζει τους λαούς της Ευρώπης προς την σωστή κατεύθυνση. Και κατά τούτο χαιρόμεθα που η Οδηγία αυτή σήμερα εμφανίζεται στο σχέδιο νόμου και καλούμεθα να την ψηφίσουμε.</p>
          <p>Κυρίες και κύριοι συνάδελφοι, από το πρώτο θέμα, της κύρωσης της από 1.2.93, απόφασης του Συμβουλίου της Ευρώπης, θα πρέπει να γνωρίζουμε ότι ο ανακαθορισμός των εδρών, άλλα κράτη τα ευνοεί και άλλα κράτη δεν τα ευνοεί. Ευνοεί το Βέλγιο, τη Γερμανία, την Ελλάδα, τη Γαλλία, την Ιταλία, τις Κάτω Χώρες και το Ηνωμένο Βασίλειο, γιατί τους δίδει περισσότερες έδρες. Δεν δίδει περισσότερες έδρες στη Δανία, στην Ιρλανδία και στο Λουξεμβούργο. Και αυτό πρέπει να το έχει υπόψη του το Σώμα, γιατί κάποια στιγμή θα κληθεί το Ευρωπαϊκό Κοινοβούλιο να παίρνει σπουδαιότερες αποφάσεις, σημαντικότερες αποφάσεις και θα είναι σημαντικό να γνωρίζει από τώρα το Σώμα, πώς διαμορφώνονται μέσα στο Ευρωκοινοβούλιο οι εθνικές αντιπροσωπείες.</p>
          <p>Το θέμα του κατωφλιού του 3%-5% στις Ευρωεκλογές, νομίζω ότι δεν χρειάζεται πολλή συζήτηση και ανάλυση. Υπάρχει σχεδόν σε όλα τα ευρωπαϊκά κράτη, υπάρχει στην εθνική μας νομοθεσία για τις εκλογές. Είναι γνωστή η φιλοσοφία του θέματος, ότι ένα κόμμα για να αντιπροσωπεύεται σε ένα Κοινοβούλιο ή ένας Συνασπισμός, πρέπει να έχει ένα ελάχιστο αριθμό ψήφων. Σωστό είναι αυτό. Έχει θεσπισθεί στην Ευρώπη, ισχύει στην Ελλάδα, ισχύει γι’ αυτές τις Ευρωεκλογές και μας βρίσκει σύμφωνους.</p>
          <p>Επίσης για το θέμα των ετεροδημοτών, πιστεύω ότι με μια σωστή κίνηση της Κυβέρνησης. Την πρωτοβουλία αυτήν την είχαμε εμείς, αλλά δυστυχώς δεν προλάβαμε, γιατί ύστερα από την πρόωρη απώλεια της πλειοψηφίας τον Σεπτέμβρη του 1993, δεν προλάβαμε να φέρουμε το νομοσχέδιο που θα ρύθμιζε τον τρόπο ψηφοφορίας των ετεροδημοτών. Η κίνηση αυτή της Κυβέρνησης μας βρίσκει σύμφωνους. Θα θέλαμε μόνο από τον κύριο Υπουργό, αν είναι δυνατόν, να προσδιορίσει στο Σώμα και να μας πει, τι σημεία θα βάλει για να ξεχωρίζει τους ετεροδημότες οι οποίοι είναι εγγεγραμμένοι κανονικά στους εκλογικούς καταλόγους. Γιατί στην Επιτροπή που συζητήσαμε το θέμα, ακούσαμε για αστεράκια, ακούσαμε για τέτοια πράγματα, που ίσως να οδηγήσουν στο ίδιο αποτέλεσμα.</p>
          <p>Εμείς θα προτιμούσαμε να έγραφε ξεκάθαρα τρεις λέξεις "ετεροδημότης δεν ψηφίζει", εφόσον έχει ακολουθηθεί αυτήν τη διαδικασία. Έτσι θα είναι ξεκάθαρο και για τους εκλογικούς αντιπροσώπους και για όλο τον κόσμο που θα βρίσκεται στο χώρο και στο κατάστημα της ψηφοφορίας, ότι δεν μπορεί πλέον να ψηφίσει, γιατί έχει ακολουθήσει τη διαδικασία η οποία προβλέπεται από τα σχετικά άρθρα του παρόντος νομοσχεδίου, οπότε θα έχει ψηφίσει ως ετεροδημότης. Αυτό θα μας γλιτώσει ίσως από περιπλοκές, οι οποίες μπορεί να δημιουργηθούν, εάν μερικοί θερμόαιμοι σκεφθούν ότι θα μπορούσαν να είχαν διπλοψηφίσει και να βοηθήσουν το κόμμα τους με δύο ψήφους.</p>
          <p>Κυρίες και κύριοι συνάδελφοι, νομίζω ότι το υπό συζήτηση νομοσχέδιο μας βρίσκει σύμφωνους και τα υπόλοιπα θέματα, τα οποία παρουσιάζονται, θα τα συζητήσουμε στην κατ’ άρθρο συζήτηση. Σας ευχαριστώ.</p>
        </speech>
        <speech by="nikolaos_katsaros" eId="debate_1994-03-01_speech_49">
          <from>Νικόλαος Κατσαρός</from>
          <p>Από την Πολιτική Άνοιξη, ποιος θα μιλήσει;</p>
        </speech>
        <speech by="andreas_lentakis" eId="debate_1994-03-01_speech_50">
          <from>ΑΝΔΡΕΑΣ ΛΕΝΤΑΚΗΣ</from>
          <p>Εγώ, κύριε Πρόεδρε, αλλά θα ήθελα να μιλήσω πιο ύστερα.</p>
        </speech>
        <speech by="nikolaos_katsaros" eId="debate_1994-03-01_speech_51">
          <from>Νικόλαος Κατσαρός</from>
          <p>Ο Κοινοβουλευτικός Εκπρόσωπος του ΚΚΕ, κ. Σκυλλάκος, έχει το λόγο.</p>
        </speech>
        <speech by="antonis_skullakos" eId="debate_1994-03-01_speech_52">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Η ΕΟΚ και όπως σήμερα ονομάζεται Ευρωπαϊκή Ένωση, δεν είναι μόνο μία Ένωση των πολυεθνικών και των πολιτικών τους εκπροσώπων για να επιταχύνουν τους ρυθμούς της όποιας ανάπτυξης, προς όφελος τους και όχι προς όφελος των λαών. Δηλαδή δεν έχει μόνο οικονομικούς στόχους, αλλά χρειάζεται και άλλα μέσα για να πετύχει αυτούς τους οικονομικούς στόχους, ακόμη και τους στόχους στην κοινή εξωτερική πολιτική και στην κοινή άμυνα που και αυτοί οι στόχοι της εξωτερικής πολιτικής υπηρετούν τους οικονομικούς στόχους των πολυεθνικών. Είναι ένας μηχανισμός, που δεν πρέπει να το κρύβουμε, πολύ αντιδημοκρατικός. Καμία σχέση με τον κοινοβουλευτισμό, όπως τον γνωρίσαμε εκατοντάδες χρόνια και στη Χώρα μας, αλλά και σε άλλες χώρες από παλιότερα.</p>
          <p>Ποιος αποφασίζει για τα μεγάλα θέματα; Αποφασίζει το Ευρωκοινοβούλιο. Αφαιρούνται αρμοδιότητες από τα Εθνικά Κοινοβούλια και τις παίρνουν αυτό τις αρμοδιότητες αυτές.</p>
          <p>Χαράσσουν τις κεντρικές πολιτικές δώδεκα άτομα, είτε είναι 12 Πρωθυπουργοί είτε 12 Υπουργοί. Και υπάρχει και η Εκτελεστική Επιτροπή, η Κομισιόν, το Διευθυντήριο, που ουσιαστικά οργανώνει το πώς θα περάσουν και με ποια σειρά αυτές οι αποφάσεις. Παίζει ένα ρόλο συντονιστικό και είναι γνωστό ότι τον τόνο και στην Κομισιόν και στους 12, τις έχουν 3-4 μεγάλες χώρες.</p>
          <p>Το Ευρωκοινοβούλιο δεν έχει ουσιαστικά παρά κάποια γνωμοδοτική αρμοδιότητα και τώρα τελευταία, κάποια συναρμοδιότητα ν’ αποφασίζει σε ορισμένα ζητήματα.</p>
          <p>Αυτά έχουν σχέση με τη δημοκρατία; Δηλαδή πρόκειται για δημοκρατικό έλλειμμα μονάχα ή για δικτατορία 3-4 χωρών που σέρνουν από πίσω τους και τις μικρότερες χώρες; Και για να επιτευχθεί αυτό, είναι σαφές ότι έχει γίνει πολιτική συμφωνία στα βασικά ζητήματα ανάμεσα στη χριστιανοδημοκρατία, τη ευρωπαϊκή δεξιά, και στη σοσιαλδημοκρατία, τα σοσιαλιστικά κόμματα. Γι’ αυτό και σήμερα δεν χρειάστηκε ο Εισηγητής της Αξιωματικής Αντιπολίτευσης πολύ χρόνο. Συμφώνησε αμέσως. Η μόνη διαφωνία του είναι αν θα βάλουμε αστερίσκο στους εκλογικούς καταλόγους των νομών ή θα γράψουμε τη λέξη "ετεροδημότες". Αυτή είναι η διαφορά δεξιάς και σοσιαλιστικής αντίληψης.</p>
          <p>Σ’ αυτό το πλαίσιο το αντιδημοκρατικό που έχει οικοδομηθεί, ερχόμαστε να προσθέσουμε ακόμα μία αντιδημοκρατική ρύθμιση. Υπήρχε η απλή αναλογική, την οποία βεβαίως η Νέα Δημοκρατία την πολεμάει. Έχει την άποψή της από χρόνια, που ήταν ενάντια στην απλή αναλογική. Το ΠΑ.ΣΟ.Κ. υποστήριζε την απλή αναλογική. Ήρθαν οι εκλογές στο Ευρωκοινοβούλιο και είπαμε "εντάξει, είναι ένα βήμα η απλή αναλογική". Έρχεται τώρα εδώ με εισήγηση χριστιανοδημοκρατίας-σοσιαλδημοκρατίας από κοινού και το ΠΑ.ΣΟ.Κ., ως Κυβέρνηση και ως Πλειοψηφία, με τη συνεργασία της Νέας Δημοκρατίας, καταργούν την απλή αναλογική. Αυτό είναι βήμα προς τα εμπρός ή ένα βήμα προς τα πίσω; Είναι ένα ακόμη βήμα αντιδημοκρατικό, οπισθοχώρησης από τις προηγούμενες θέσεις που υπήρχαν και δεν ξέρω τι άλλο θ’ ακολουθήσει στο σύνολο του πλαισίου που λέγεται Ευρωπαϊκό Κοινοβούλιο, λειτουργία του πολιτικού συστήματος στην Ενωμένη Ευρώπη.</p>
          <p>Ορισμένοι λένε και ψιθυρίζουν ότι άλλοι είναι οι λόγοι για την επιβολή του 3%. Αυτό εμείς δεν το δεχόμαστε. Εάν ήταν άλλοι οι λόγοι θα ήταν εξ’ ίσου άσχημο, γιατί με τέτοιες πολιτικές και με τέτοιες λογικές φθάσαμε εκεί που φθάσαμε. Δε χρειάζεται να επεκταθώ σε αυτό το θέμα. Η ουσία είναι ότι έχουν αποφασίσει Χριστιανοδημοκράτες και Σοσιαλδημοκράτες να κρατήσουν έξω από το παιχνίδι τα μικρότερα κόμματα και να μοιραστούν τη λεία σε ψήφους και σε έδρες.</p>
          <p>Με έναν υπολογισμό που έχει γίνει με το όριο 3% και με το 5% μένουν απ’ έξω με βάση τα αποτέλεσμα των προηγούμενων ευρωεκλογών 36 πολιτικά κόμματα σε ολόκληρη την Ευρώπη και 56 ευρωβουλευτές. Και ξέρετε, ότι οι περισσότεροι από αυτούς είναι όχι προς εθνικιστική ή αντιδραστική κατεύθυνση, αλλά είναι Οικολόγοι ή αριστερής προοδευτικής κατεύθυνσης.</p>
          <p>Δεν ξέρω εάν αυτός ο αποκλεισμός είναι ένα βήμα προς τα μπροστά , εάν είναι ένα βήμα προς τη δημοκρατία. Εδώ θα πρέπει να σημειώσω δύο στοιχεία. Πρώτον, ότι δεν υπάρχει υποχρέωση νομική γι’ αυτό. Δεν ξέρω δε εάν όλες οι χώρες θα έχουν προλάβει να αλλάξουν τους εκλογικούς τους νόμους ή εάν θα υπάρξει χώρα που θα κάνει εκλογές χωρίς το 3%. Εν πάση περιπτώσει από τη στιγμή που δεν υπάρχει νομική δέσμευση, δεν έχουν αποφασίσει ομόφωνα οι 12 αρχηγοί των κρατών, προχωρούμε από μόνοι μας για να δείξουμε καλή διαγωγή.</p>
          <p>Δεύτερον, το ΠΑ.ΣΟ.Κ. στην αρχική φάση της συζήτησης του θέματος στο Ευρωκοινοβούλιο ήταν αντίθετο στο πλαφόν του 3%, αλλά σήμερα αλλάζει θέση.</p>
          <p>Το πολιτικό συμπέρασμα που μπορούμε να βγάλουμε είναι το εξής: Η Νέα Δημοκρατία έχει τη δική της λογική. Το ίδιο και η Πολιτική Άνοιξη. Το ΠΑ.ΣΟ.Κ. όμως λέει ότι δεν είναι καλό το Μάαστριχτ όσο θα ήθελε και ότι έχει σχέση με το Μάαστριχτ, αλλά αυτό μπορεί να αλλάξει στη πορεία με τη μεταρρύθμιση που μπορεί να γίνει το 1996 ή εάν επικρατήσουν σε ολόκληρη την Ευρώπη σοσιαλιστικές κυβερνήσεις. Είχατε όμως δέσμευση για την απλή αναλογική. Τώρα χωρίς να υπάρχει λόγος έρχεσθε και την καταργείτε. Το συμπέρασμα είναι ότι η Σοσιαλδημοκρατία και το ΠΑ.ΣΟ.Κ. υποτάσσονται στη λογική των κυρίαρχων κύκλων της ΕΟΚ σε όλα τα ζητήματα, ακόμα και σε επιμέρους.</p>
          <p>Εδώ θα πρέπει να σημειώσουμε ότι βάζετε και το όριο 5%, για να αποκλεισθεί η πιθανότητα συνένωσης δυνάμεων μικρότερων κομμάτων. Δηλαδή ένα κόμμα που έχει 15% και ένα άλλο που έχει 20% μπορούν να κάνουν συμμαχία για να εκπροσωπηθούν στο Κοινοβούλιο. Τα μικρότερα δεν μπορούν να το κάνουν αυτό. Είναι αυτό πλουραλισμός; Όχι. Αυτή είναι λοιπόν η βασική μας αντίθεση και γι’ αυτό καταψηφίζουμε το παρόν νομοσχέδιο.</p>
        </speech>
        <speech by="georgios_daskalakis" eId="debate_1994-03-01_speech_53">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Ολόκληρο το καταψηφίζετε;</p>
        </speech>
        <speech by="antonis_skullakos" eId="debate_1994-03-01_speech_54">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Υπάρχουν και τα άρθρα. Τώρα μιλάμε επί της αρχής.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_55">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Στην Επιτροπή άλλη ήταν η θέση σας.</p>
        </speech>
        <speech by="antonis_skullakos" eId="debate_1994-03-01_speech_56">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Σήμερα συζητάμε επί της αρχής. Από τη στιγμή που καταργείτε την απλή αναλογική και βάζετε πλαφόν, θα ψηφίσουμε κατά της αρχής. Τις διατάξεις που έχουν σχέση με τους ετεροδημότες παρά τις επιφυλάξεις μας θα τις ψηφίσουμε.</p>
          <p>Υπάρχει και άλλη διάταξη που έχει σχέση με το δικαίωμα ψήφου των αλλοδαπών στην Ελλάδα. Η αντίθεσή μας εδώ δεν είναι τόσο επί της ουσίας, γιατί από τη στιγμή που είσαι στην Ευρωπαϊκή Ένωση είσαι αναγκασμένος να ακολουθήσεις αυτές τις διατάξεις. Η αντίθεσή μας είναι από θέση αρχής για το πώς βλέπουμε εμείς τη λαϊκή κυριαρχία. Βλέπουμε ότι συνεχώς συρρικνώνεται η λαϊκή κυριαρχία όπως και η εθνική ανεξαρτησία μας. Το Ελληνικό Κοινοβούλιο χάνει συνεχώς αρμοδιότητες και ο Έλληνας πολίτης παύει να μεταδίδει τη γνώμη του μέσω των εκπροσώπων του στα κέντρα λήψης των αποφάσεων.</p>
          <p>Και ένα μέτρο που βοηθά σ’ αυτήν την κατεύθυνση είναι και η ιθαγένεια η ευρωπαϊκή και ό,τι απορρέει απ’ αυτή, δηλαδή το δικαίωμα να ψηφίζουν οι αλλοδαποί. Όχι ότι σ’ αυτές τις εκλογές θα ψηφίσουν στην Ελλάδα τόσοι πολλοί αλλοδαποί, ώστε να αλλοιώσουν την κατάσταση. Αλλά είναι ένα βήμα. Και νομίζω ότι το επιχείρημα που ακούστηκε στην επιτροπή ότι αυτό μας βοηθάει στο να παίζουν κάποιο ειδικό ρόλο οι δικοί μας μετανάστες στη Γερμανία και σε άλλες χώρες της Ευρώπης, δεν έχει μεγάλη αξία. Να το συζητήσουμε αυτό και να δούμε πόσο βαραίνει η ψήφος του μετανάστη στις τοπικές εκλογές που θα βγάλουν ένα δήμαρχο ή έναν κοινοτάρχη. Και απ’ ότι έμαθα τους εξαιρεί τους δημάρχους η ΕΟΚ. Προχθές ήμασταν με αντιπροσωπεία της Βουλής και συζητούσαμε στη θεσμική επιτροπή της Ευρωβουλής -και στις Ευρωεκλογές εδώ θα είστε, κύριε Υπουργέ, ίσως θα το μάθετε- ότι το δικαίωμα του εκλέγεσθαι δεν θα το έχει ο αλλοδαπός. Μόνο για κοινοτάρχης, για δήμαρχος δεν θα έχει το δικαίωμα. Να δείτε δηλαδή πώς τα ρεγουλάρουν όλα, ανάλογα με το τι συμφέρει τους Γερμανούς, τους Εγγλέζους, σ’ αυτούς που δε θέλουν να βγει Έλληνας δήμαρχος ή Τούρκος δήμαρχος ή Σέρβος δήμαρχος σε μια πόλη της Γερμανίας. Εκεί θα μπορούσαμε να το συζητήσουμε το θέμα. Αλλά εδώ νομίζουμε ότι νοθεύεται και περιορίζεται ακόμα περισσότερο η λαϊκή κυριαρχία και η εθνική μας ανεξαρτησία.</p>
          <p>Θα κάνω τώρα ορισμένες ειδικότερες παρατηρήσεις. Μια παρατήρηση είναι ότι ο μηχανισμός, κύριε Υπουργέ, για να εκτιμήσει το αρμόδιο δικαστικό Σώμα για το αν είναι κάποιος συνασπισμός ή αν είναι αυτοτελές κόμμα, έχει συνοπτικότερες διαδικασίες απ’ ότι είναι οι διαδικασίες για τις ελληνικές εκλογές. Και αυτό το σημειώνουμε. Έπρεπε να είναι περίπου στο ίδιο επίπεδο. Μόνο ένα υπόμνημα λέτε μπορεί να καταθέσει, ενώ υπάρχουν και άλλες διαδικασίες. Αν γίνει σύγκριση θα δείτε.</p>
          <p>Άλλη παρατήρηση είναι για την υποχρεωτικότητα της ψηφοφορίας.</p>
          <p>Χθες ήμουν με τον Πρόεδρο του Γαλλικού Κοινοβουλίου και ήταν και οι συνεργάτες του, οι οποίοι με ρώτησαν τι θα γίνει με τις εκλογές. Τους είπα ότι είναι υποχρεωτικές οι εκλογές και τους φάνηκε πολύ παράξενο. Είμαστε ίσως η μοναδική χώρα στην Ευρώπη που βάζουμε την υποχρεωτικότητα και μάλιστα τόσο γενικευμένη ...</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_57">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Στο Σύνταγμα όμως.</p>
        </speech>
        <speech by="antonis_skullakos" eId="debate_1994-03-01_speech_58">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Στο Σύνταγμα. Αλλά υπάρχει και νόμος που είναι συνταγματικός -δεν είναι αντισυνταγματικός- που λέει ότι όταν είναι η απόσταση πάνω από 200 χιλιόμετρα μπορεί και να μην ψηφίσει.</p>
          <p>Υπάρχει το ερώτημα: Ως τις 24 του μηνός που πρέπει να τρέξουν στους δήμους και στις κοινότητες και στις νομαρχίες να καταθέσουν τις αιτήσεις τους, για να μπορούν να ψηφίσουν στον τόπο κατοικίας και όχι στον τόπο που είναι γραμμένοι, θα προλάβει το σύνολο των ετεροδημοτών; Εσείς υπολογίζετε με στοιχεία του Υπουργείου ότι θα προλάβει το 10% με 15%. Με τον υπόλοιπο κόσμο τι θα γίνει; Είναι υποχρεωμένοι να πάνε 200, 400, 500 χιλιόμετρα; Και έβαλα το εξής ζήτημα: Ποιος θα πληρώσει αυτά τα έξοδα; Τουλάχιστον ας βγείτε σήμερα να πείτε ότι "θα πάτε στην Κρήτη, θα πάτε στην Αλεξανδρούπολη, δωρεάν, όλοι". Διότι δεν μπορείς να τον απειλείς τον άλλον με φυλάκιση, να τον απειλείς ότι δεν θα πάρει διαβατήριο ή με άλλα διοικητικά μέτρα και να μη του δίνεις τη δωρεάν διακίνηση. Ή θα πρέπει να επανέλθετε σ’ αυτό που ισχύει με τις εκλογές του Ελληνικού Κοινοβουλίου, ότι σε απόσταση πάνω από 200 χιλιόμετρα δεν είναι υποχρεωτικό. Μπλέκουμε και με άλλα ζητήματα που ίσως θα έπρεπε να μας τα εξηγήσετε. Έτσι όπως είναι διατυπωμένο, υποχρεώνει και τους μετανάστες.</p>
          <p>Είναι υποχρεωτικό και για το μετανάστη. Ένας που μένει στην τάδε πόλη και δεν πάει να ψηφίσει γιατί είναι μεγάλες οι αποστάσεις, θα απειλείται και αυτός με ποινή φυλάκισης; Θα απειλείται και αυτός με το να του αφαιρέσουμε το διαβατήριο; Δεν έχει ξεκαθαριστεί στην επιτροπή αυτό.</p>
        </speech>
        <speech by="apostolos_athanasios_tsoxatzopoulos" eId="debate_1994-03-01_speech_59">
          <from>ΑΠΟΣΤΟΛΟΣ ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Το συζητήσαμε στην επιτροπή αυτό.</p>
        </speech>
        <speech by="antonis_skullakos" eId="debate_1994-03-01_speech_60">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Το συζητήσαμε, αλλά δεν πήραμε απάντηση.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_61">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Εξαιρείται ρητώς. Σας το είπα.</p>
        </speech>
        <speech by="antonis_skullakos" eId="debate_1994-03-01_speech_62">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Δεν εξαιρείται ρητώς. Αν το προσέξετε νομοτεχνικά, δεν εξαιρείται ρητώς.</p>
          <p>Έχουμε δύο-τρεις επιμέρους παρατηρήσεις τις οποίες θα συζητήσουμε και στα άρθρα. Ποιες είναι αυτές; Πρώτον, δεν εξασφαλίζεται ότι ο αλλοδαπός που θα ψηφίσει θα έχει δικαίωμα ψήφου. Στηρίζεστε μόνο σε υπεύθυνη δήλωση. Σε τίποτα άλλο. Ούτε να φέρει το διαβατήριο, μόνο να δείξει την ταυτότητα ή το διαβατήριο. Δε φέρνει εκλογικό βιβλιάριο ή εκλογική κάρτα που έχει εκεί. Ενώ για να βάλει υποψηφιότητα κάποιος ξένος του ζητάμε πιστοποιητικό από την πατρίδα του ότι δεν έχει εκπέσει του δικαιώματος του εκλέγεσθαι, για το δικαίωμα του εκλέγειν στο άρθρο 4 παρ.3α -αν το προσέξετε- γίνεται με υπεύθυνη δήλωση και στο άρθρο 4 παρ.3β χρειάζεται μόνο αποδεικτικό ταυτότητας. Και στο άρθρο 5 παρ.2β χρειάζεται βεβαίωση των αρμόδιων διοικητικών αρχών από τη χώρα που προέρχεται, ότι δεν εξέπεσε του δικαιώματος του εκλέγεσθαι.</p>
          <p>Η δεύτερη παρατήρηση είναι για το αν έχει τη δυνατότητα να διπλοψηφίσει. Ούτε αυτό εξασφαλίζεται. Διότι λέει ότι θα ψηφίσει στην Ελλάδα και αφού δεν του έχουμε πάρει το γαλλικό ή το ιταλικό διαβατήριο, ή δεν το έχουμε σημειώσει στο διαβατήριο ότι ψήφισε στην Ελλάδα, μπορεί να πεταχθεί στην Ελλάδα και να ψηφίσει και σε μία άλλη χώρα. Δεν προβλέπεται τίποτα.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_63">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Θα έχουμε τέτοια περίπτωση;</p>
        </speech>
        <speech by="antonis_skullakos" eId="debate_1994-03-01_speech_64">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Εγώ δε λέω ότι θα έχουμε. Πιστεύω ότι θα είναι ελάχιστοι οι αλλοδαποί που θα ψηφίσουν αυτήν τη φορά στη Χώρα μας. Και ίσως να μη είναι κανένας που θα διπλοψηφίσει. Αλλά φτιάχνουμε ένα νόμο και ο νόμος αυτός πρέπει να είναι σωστός. Πρέπει να προσεχθούν αυτά τα ζητήματα. Δεν αποτελούν λόγο αυτά για να καταψηφίσουμε τις σχετικές διατάξεις, απλώς το επισημαίνουμε, γιατί όλοι ενδιαφερόμαστε -νομίζω- να μην υπάρχουν παραθυράκια.</p>
          <p>Τέλος υπάρχει το εξής, στο οποίο μου απαντήσατε γενικά. Αποφύγατε ουσιαστικά την απάντηση για τους αλλοδαπούς που θα ψηφίζουν με ειδικές καταστάσεις, και για τους δημόσιους υπάλληλους που θα ψηφίζουν με το βιβλιάριο.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_65">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Με ειδικούς καταλόγους.</p>
        </speech>
        <speech by="antonis_skullakos" eId="debate_1994-03-01_speech_66">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Με ειδικούς καταλόγους, αλλά χωρίς βιβλιάριο.</p>
          <p>Για τις Ευρωεκλογές μιλάμε. Γιατί άλλη στάση να κρατούμε για τους αλλοδαπούς και άλλη στάση για τους δημόσιους υπαλλήλους;</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_67">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Είναι δύο διαφορετικά πράγματα.</p>
        </speech>
        <speech by="antonis_skullakos" eId="debate_1994-03-01_speech_68">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Δεν είναι δύο διαφορετικά πράγματα. Είναι με ειδικές καταστάσεις η μία κατηγορία και με ειδικές καταστάσεις η άλλη. Όταν την έχει στην υπηρεσία του κάποιος, μπορεί να πάρει το βιβλιάριο και να πάει να ψηφίσει αλλού. Ενώ έτσι, έρχεται με το βιβλιάριο ο δημόσιος υπάλληλος, βάζουμε επάνω τη σφραγίδα ότι ψήφισε και δυσκολεύεται μετά να πάει να ψηφίσει αλλού. Πρέπει να σχίσει το χαρτί, ή να αλλοιώσει το βιβλιάριο για να μπορέσει να πάει να ψηφίσει. Είναι αίτημα που υποβάλαμε και παλαιότερα και στις προηγούμενες εκλογές επί Νέας Δημοκρατίας. Θα μπορούσατε να δεχθείτε αυτές τις παρατηρήσεις, να τις προσέξετε για να μην υπάρχουν παραθυράκια.</p>
          <p>Καταλήγοντας θέλω να πω το εξής: Το θέμα του πλαφόν και του δικαιώματος να ψηφίζουν οι αλλοδαποί είναι οι αιτίες που καταψηφίζουμε επί της αρχής το νομοσχέδιο. Τις άλλες διατάξεις, που ίσως μπορούν κάπως να βελτιωθούν σε ορισμένα σημεία που έχουν σχέση με τους ετεροδημότες, θα τις ψηφίσουμε. Πρέπει όμως να σημειώσουμε ότι το θέμα των ετεροδημοτών πρέπει να λυθεί ριζικά με τη μηχανοργάνωση, με κάρτα εκλογέα, όπως γίνεται στο εξωτερικό, για να εξασφαλιστεί πλήρως αυτό το δικαίωμα σε όλους. Ευχαριστώ.</p>
        </speech>
        <speech by="nikolaos_katsaros" eId="debate_1994-03-01_speech_69">
          <from>Νικόλαος Κατσαρός</from>
          <p>Κύριοι συνάδελφοι, έχω την τιμή να ανακοινώσω στο Σώμα, ότι, η Διαρκής Επιτροπή Κοινωνικών Υποθέσεων καταθέτει την έκθεσή της στην πρόταση νόμου αρμοδιότητας του Υπουργείου Εργασίας "Κύρωση της 151 Διεθνούς Σύμβασης Εργασίας για την προστασία του δικαιώματος οργάνωσης και της διαδικασίας καθορισμού των όρων απασχόλησης στη Δημόσια Διοίκηση".</p>
          <p>Επίσης έχω την τιμή να σας ανακοινώσω ότι, ο Κοινοβουλευτικός Εκπρόσωπος της Πολιτικής Άνοιξης κ. Νικήτας Κακλαμάνης, ορίζει ως Ειδικό Αγορητή για τη συζήτηση του παρόντος νομοσχεδίου το Βουλευτή κ. Λεντάκη.</p>
          <p>Ο κ. Λεντάκης έχει το λόγο.</p>
        </speech>
        <speech by="andreas_lentakis" eId="debate_1994-03-01_speech_70">
          <from>ΑΝΔΡΕΑΣ ΛΕΝΤΑΚΗΣ</from>
          <p>Κύριε Πρόεδρε, η συζήτηση πάνω στο σημερινό νομοσχέδιο ουσιαστικά αφορά την προσχώρηση της Ελλάδος σε μία διεθνή σύμβαση. Πρόκειται να κυρώσουμε μία σύμβαση η οποία ισχύει για όλα τα κράτη-μέλη της ΕΟΚ. Συνεπώς είναι μία αντίστοιχη προσαρμογή της δικής μας νομοθεσίας, ώστε να μπορούν οι Έλληνες πολίτες αλλά και οι αλλοδαποί οι οποίοι διαμένουν στην Ελλάδα να ψηφίζουν στις Ευρωεκλογές, όπως και οι Έλληνες πολίτες που διαμένουν στο εξωτερικό, στις χώρες δηλαδή της Ευρωπαϊκής Ένωσης αντίστοιχα, να μπορούν να ψηφίζουν.</p>
          <p>Επομένως, ουσιαστικά δεν μπορεί να υπάρξει καμία διαφωνία πάνω σ’ αυτόν τον τομέα. Η προσχώρηση αυτή είναι και υποχρεωτική και αυτονόητη και είναι λογικό να μην διαφωνήσουμε επ’ αυτού. Τα σημεία, όμως, που θα ήθελα να επισημάνω και που χρήζουν ιδιαίτερης προσοχής και ρυθμίσεως είναι δύο.</p>
          <p>Το πρώτο είναι το θέμα των ετεροδημοτών. Για πρώτη φορά ρυθμίζεται όντως η δυνατότητα των ετεροδημοτών να ψηφίσουν στον τόπο διαμονής τους και όχι να πάνε στον τόπο</p>
          <p>καταγωγής τους ή στον τόπο που είναι εγγεγραμμένοι και όπου συνήθως ψηφίζουν. Αυτό διευκολύνει πάρα πολύ, ιδιαιτέρως για τις περιοχές που είναι απόμακρες, ώστε να μην πηγαίνουν οι ψηφοφόροι και να μην υποβάλλονται σε μεγάλα έξοδα ή να μην στερούνται του δικαιώματος της εκλογής, όταν αδυνατούν να πάνε εκεί. Η ρύθμιση είναι θετική, πλην όμως δε διασφαλίζεται ο κίνδυνος της διπλοψηφίας.</p>
          <p>Στο δέκατο άρθρο λέτε συγκεκριμένα στην παράγραφο 3: "Για την αποφυγή διπλοψηφιών, το Υπουργείο Εσωτερικών υποχρεούται να λάβει όλα τα αναγκαία μέτρα, προκειμένου οι εκλογικοί κατάλογοι των οικείων δήμων ή κοινοτήτων να φέρουν ειδικές προς τούτο έγγραφες ενδείξεις". Αυτό θα έλεγα ότι ουσιαστικά δεν λέει τίποτα. Βεβαίως, υποχρεούται, αλλά πώς διασφαλίζεται η μη διπλοψηφία; Δε διευκρινίζεται καθόλου. Θα έπρεπε, εφόσον εδώ λέμε ότι ψηφίζει μόνον με την επίδειξη του εκλογικού βιβλιαρίου, να κρατείται και η ταυτότητα, ώστε να μην μπορεί να πάει να ψηφίσει, εφόσον θα του λείπει η ταυτότητα. Επιπλέον δε, πρέπει να μπει και μία διάταξη, η οποία να λέει ότι στην περίπτωση διπλοψηφίας θα υποστεί ποινή φυλακίσεως 5 ετών, που δεν έχει δικαίωμα ούτε εξαγοράς ούτε μετατροπής, ώστε να ξέρει ότι θα έχει μία βαρύτατη τιμωρία, εάν προβεί σε μία τέτοια πράξη.</p>
          <p>Νομίζω ότι αυτά τα δύο στοιχεία που ενδεχομένως, όταν συζητήσουμε το δέκατο άρθρο, να μπορούμε να εξειδικεύσουμε περισσότερο, έπρεπε και πρέπει να μπουν, για να αποφευχθούν οι διπλοψηφίες, διότι φοβούμαι ότι είναι ανοιχτός ο δρόμος για διπλοψηφίες.</p>
          <p>Το ίδιο ισχύει και για την περίπτωση των εκλογικών καταλόγων, όσον αφορά τους δημοσίους υπαλλήλους, οι οποίοι ψηφίζουν με καταστάσεις και όχι με το βιβλιάριό τους, οπότε τους δίνεται η δυνατότητα να ψηφίσουν με την εκλογική κατάσταση εδώ το πρωί, να φύγουν με το αυτοκίνητό τους και να πάνε κάπου αλλού να ψηφίσουν. Δε λέμε να πάρουν το αεροπλάνο, γιατί και με το αυτοκίνητο μπορούν να φθάσουν σε ένα κοντινό μέρος και να ψηφίσουν.</p>
          <p>Άρα να ψηφίζει και ο δημόσιος υπάλληλος με το βιβλιάριο και όχι απλώς με εκλογικές καταστάσεις. Θα είναι εγγεγραμμένος στην εκλογική κατάσταση, ότι είναι δημόσιος υπάλληλος και θα μπει η σφραγίδα ότι ψήφισε. Κατά συνέπεια, δεν θα μπορεί να κάνει διπλοψηφία, διότι θα φαίνεται ότι έχει ψηφίσει ή θα πρέπει να αφαιρέσει φύλλα, πράγμα που θα αποκαλυφθεί. Ταυτοχρόνως να υπάρχει η ποινή, όπως είπα προηγουμένως, η οποία θα είναι βαρύτατη και κατά συνέπεια θα σκεφθεί πάρα πολύ να προβεί σε μία τέτοια παραβίαση.</p>
        </speech>
        <speech by="georgios_daskalakis" eId="debate_1994-03-01_speech_71">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Μου επιτρέπετε μία διακοπή;</p>
        </speech>
        <speech by="andreas_lentakis" eId="debate_1994-03-01_speech_72">
          <from>ΑΝΔΡΕΑΣ ΛΕΝΤΑΚΗΣ</from>
          <p>Βεβαιότατα.</p>
        </speech>
        <speech by="georgios_daskalakis" eId="debate_1994-03-01_speech_73">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Να διευκρινίσω για τους δημοσίους υπαλλήλους, για να μην γίνει καμία παρανόηση. Είναι γνωστό, πως όσοι ψηφίζουν με καταστάσεις, τα βιβλιάριά τους παρακρατούνται από τις υπηρεσίες τους, σφραγίζονται και παραδίδονται μετά τις εκλογές. Αυτό είναι πάγια τακτική από την πάγια εκλογική νομοθεσία. Επομένως, δεν ισχύει αυτό που λέτε, ότι μπορεί να πάει να ψηφίσει με το βιβλιάριό του, γιατί δεν το έχει.</p>
        </speech>
        <speech by="andreas_lentakis" eId="debate_1994-03-01_speech_74">
          <from>ΑΝΔΡΕΑΣ ΛΕΝΤΑΚΗΣ</from>
          <p>Μπορεί. Επειδή τελικά θα πρέπει να έχουμε διατάξεις, οι οποίες θα διασφαλίζουν την εγγύηση ότι δε θα χρησιμοποιηθούν...</p>
        </speech>
        <speech by="georgios_daskalakis" eId="debate_1994-03-01_speech_75">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Θα μπορούσαμε να έχουμε έναν αστυνόμο δίπλα σε έναν ψηφοφόρο τότε! Θέμα συνείδησης είναι αυτό.</p>
        </speech>
        <speech by="andreas_lentakis" eId="debate_1994-03-01_speech_76">
          <from>ΑΝΔΡΕΑΣ ΛΕΝΤΑΚΗΣ</from>
          <p>Να ψηφίζουν με το βιβλιάριό τους. Γιατί να παρακρατείται από κάποια υπηρεσία; Και πού ξέρω εγώ αν αυτή η υπηρεσία δεν μπορεί να δώσει κάποια βιβλιάρια επιλεκτικά σε ορισμένους και να πάνε να ψηφίσουν; Δεν έχω εμπιστοσύνη σε αυτό το σημείο. Στην Ελλάδα βρισκόμαστε και γνωρίζουμε τα πάντα και πώς γίνονται.</p>
          <p>Είναι γεγονός αυτό που λέτε, ότι παρακρατούνται από την υπηρεσία τα βιβλιάρια. Όμως, επιλεκτικά, η υπηρεσία μπορεί να δώσει σε κάποιους τα βιβλιάρια και να πάνε στον τόπο προελεύσεως και να ψηφίσουν και εκεί.</p>
        </speech>
        <speech by="georgios_daskalakis" eId="debate_1994-03-01_speech_77">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Τότε μιλάμε για συνωμοσία και δε μιλάμε για ψηφοφορία!</p>
        </speech>
        <speech by="andreas_lentakis" eId="debate_1994-03-01_speech_78">
          <from>ΑΝΔΡΕΑΣ ΛΕΝΤΑΚΗΣ</from>
          <p>Βεβαίως.</p>
          <p>Κοιτάξτε, η νομοθεσία θα πρέπει να υπάρχει. Καλός είναι ο αγιασμός, αλλά να έχουμε και μία γάτα! Δηλαδή, θα πρέπει να διασφαλίζουμε τα πάντα. Εδώ νομοθετούμε. Δεν μπορούμε να αποκλείουμε εμείς τη δυνατότητα αυτή. Επειδή, λοιπόν, δεν μπορεί να αποκλεισθεί αυτή η δυνατότητα, θα πρέπει να την αποκλείουμε νομοθετικά.</p>
          <p>Συνεπώς, η πρόταση νομοθετικά είναι να υπάρχουν οι καταστάσεις, ποιοι θα ψηφίσουν εδώ, εφόσον δεν θα πάνε στον τόπο προελεύσεως, διότι είναι στρατιωτικοί, διότι είναι αστυνομικοί ή διότι είναι καθηγητές ή δικηγόροι και εν πάση περιπτώσει, να ψηφίσουν με το βιβλιάριό τους. Αυτό είναι ατράνταχτο στοιχείο και δεν μπορεί να ψηφίσει με διαφορετικό τρόπο για δεύτερη φορά.</p>
          <p>Μία ανάλογη παρατήρηση μπορεί να γίνει και για τη δυνατότητα -το επεσήμανε ο κ. Σκυλλάκος- διπλοψηφίας των αλλοδαπών, που μπορούν να ψηφίσουν στην Ελλάδα και μπορούν να πάνε και να ψηφίσουν και στο εξωτερικό. Θα έπρεπε και σ’ αυτό να υπάρχει μία διασφάλιση, η οποία να εμφανίζει αυτά τα στοιχεία.</p>
          <p>Θα κάνω μία ερώτηση και θα ήθελα την απάντησή σας εδώ, κύριε Υπουργέ, γιατί θα βοηθήσει. Το ότι καθιερώνεται για πρώτη φορά το δικαίωμα των ετεροδημοτών να ψηφίζουν στον τόπο κατοικίας τους τώρα και να μην πηγαίνουν στον τόπο προελεύσεως, αυτό θα επεκταθεί και για τις εθνικές εκλογές; Το λέω γιατί εδώ ψηφίζουμε τώρα μόνο για τις Ευρωεκλογές. Θα ήταν καλό να επεκταθεί και για τις εθνικές εκλογές, ώστε να έχουμε μία ρύθμιση, η οποία θα δίνει αυτή τη δυνατότητα.</p>
          <p>Ένα άλλο ερώτημα που μπαίνει είναι το εξής: Οι Έλληνες οι οποίοι δεν κατοικούν στην Ευρώπη, που έχουν δικαίωμα ψήφου και κατοικούν στην Αφρική, στην Αμερική, θα μπορούν να ψηφίσουν; Βάσει του νόμου, νομίζω ότι απαγορεύεται, γιατί δεν είναι σε χώρες της ΕΟΚ.</p>
        </speech>
        <speech by="georgios_daskalakis" eId="debate_1994-03-01_speech_79">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Ναι.</p>
        </speech>
        <speech by="andreas_lentakis" eId="debate_1994-03-01_speech_80">
          <from>ΑΝΔΡΕΑΣ ΛΕΝΤΑΚΗΣ</from>
          <p>Όμως, στις εθνικές εκλογές, π.χ. στη Γαλλία, που οι Γάλλοι του εξωτερικού ψηφίζουν για τις γαλλικές εκλογές, τώρα θα ψηφίσουν στις Ευρωεκλογές οι Γάλλοι υπήκοοι που είναι εκτός ευρωπαϊκού χώρου;</p>
        </speech>
        <speech by="georgios_daskalakis" eId="debate_1994-03-01_speech_81">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Μόνο αυτοί που βρίσκονται σε χώρα της Ευρωπαϊκής Ένωσης.</p>
        </speech>
        <speech by="andreas_lentakis" eId="debate_1994-03-01_speech_82">
          <from>ΑΝΔΡΕΑΣ ΛΕΝΤΑΚΗΣ</from>
          <p>Άρα, είναι γενική ρύθμιση για όλους. Εφόσον είναι γενική ρύθμιση για όλους, άρα για μας δεν μπορεί να ισχύσει μία εξαίρεση.</p>
          <p>Συμφωνούμε, αλλά το μόνο που θα ήθελα να επισημάνω είναι ότι, ενώ βαδίζουμε προς την Ευρωπαϊκή Ένωση -και λέω βαδίζουμε και επιμένω, γιατί είμαι αρκετά σκεπτικιστής, σήμερα κιόλας είχαμε ενέργειες μελών και εκπροσώπων της Ευρωπαϊκής Ένωσης κατά της Ελλάδος- και ενώ υποτίθεται ότι πρέπει να θεσμοθετήσουμε αυτήν την ενιαία ιθαγένεια, τον ενιαίο ευρωπαϊκό χώρο, το ενιαίο κράτος, που θα έχει ενιαία πολιτική και εξωτερική και αμυντική, εν τούτοις οι εταίροι είναι συντεταγμένοι με τον Γκλιγκόροφ, εναντίον της Ελλάδος και εκφράζουν με κάθε τρόπο αυτήν την αντίθεσή τους.</p>
          <p>Ήλθε ο κ. Ντάγκλας Χέρτ εδώ και έκανε απαράδεκτες δηλώσεις, εταίρος ων. Ακόμα και για την Κύπρο είπε ότι υπάρχουν οι προϋποθέσεις τώρα να λυθεί το Κυπριακό, αλλά η Ελλάδα να άρει τις αντιρρήσεις της για το Τέταρτο Ευρωπαϊκό Πρωτόκολλο. Δηλαδή, ζητάει από μας να άρουμε οποιαδήποτε άρνηση ή επιφύλαξη έναντι της Τουρκίας και η Τουρκία φυσικά να μην κάνει ποτέ την οποιαδήποτε κίνηση για την επίλυση του Κυπριακού.</p>
          <p>Αν έτσι εννοούν την Ευρωπαϊκή Ένωση, φοβούμαι ότι η Ευρωπαϊκή Ένωση δεν οδεύει προς σωστό δρόμο και αμφιβάλλω τελικά, αν θα γίνει. Γιατί, οι Ενωμένες Πολιτείες της Ευρώπης, που σημαίνει ένα ενιαίο υπερεθνικό κράτος, θα έχουν αυτήν την έννοια. Και πολύ σωστά επισημαίνει εδώ η Επιστημονική Υπηρεσία της Βουλής ότι η Εθνική Αντιπροσωπεία -και σ’ αυτά τα επιχειρήματα μιλούσε ο κ. Σκυλλάκος- βεβαίως, μπορεί να εκχωρήσει κυριαρχικά δικαιώματα, από τη στιγμή που προσχωρεί σε μία μείζονα Ένωση και εκεί θα αποφασίζονται τα ευρύτερα θέματα. Δηλαδή, θα μεταφερθούν περισσότερες αρμοδιότητες προς το Ευρωκοινοβούλιο, χωρίς αυτό να σημαίνει ότι μηδενίζονται τα Εθνικά Κοινοβούλια. Σαφώς, βέβαια, μειώνεται ο ρόλος των Εθνικών Κοινοβουλίων, αφού βαδίζουμε στην Ένωση. Η παραχώρηση αυτή που γίνεται με βάση το κριτήριο ενός εννόμου συμφέροντος για μια ωφέλεια, που θα προκύψει. Γι’ αυτόν το λόγο γίνεται η προσχώρηση, διότι προκύπτει μία ωφέλεια, η οποία μπορεί να είναι οικονομική, μπορεί να είναι στρατιωτική -μπαίνεις μέσα σε έναν οργανισμό- μπορεί να είναι πολιτική, μπορεί να είναι ιδεατή, όπως λέει η ίδια Υπηρεσία της Βουλής.</p>
          <p>Εν τούτοις, ξέρουμε ότι οι ενώσεις αυτές ορισμένες φορές αρχίζουν να δρουν αυτονόμως, με δικό τους κριτήριο, οπότε θα πρέπει να υπάρχει μία αντίστοιχη εγρήγορση και από τα Εθνικά Κοινοβούλια ώστε να μην υποστούν μειώσεις. Αυτή είναι μία γενικότερη παρατήρηση.</p>
          <p>Συμφωνούμε και θα το ψηφίσουμε.</p>
        </speech>
        <speech by="nikolaos_katsaros" eId="debate_1994-03-01_speech_83">
          <from>Νικόλαος Κατσαρός</from>
          <p>Ο κ. Νιώτης έχει το λόγο.</p>
        </speech>
        <speech by="grigoris_niotis" eId="debate_1994-03-01_speech_84">
          <from>ΓΡΗΓΟΡΗΣ ΝΙΩΤΗΣ</from>
          <p>Κύριε Πρόεδρε, κύριοι συνάδελφοι, μπορεί το φερόμενο προς συζήτηση σήμερα νομοσχέδιο να έχει κυρίως διαδικαστικό χαρακτήρα ή να έχει ουσιαστικά το χαρακτήρα κύρωσης υποχρεωτικών διατάξεων από πλευράς Ευρωπαϊκής Ένωσης, σύμφωνα με τις διατάξεις της ήδη κυρωθείσας από εμάς συμβάσεως και συνθήκης του Μάαστριχτ. Είναι, όμως, ένα σημαντικό νομοθέτημα, γιατί εμπεριέχει διατάξεις οι οποίες εισάγονται, ανακατανέμουν τη δομή και τους θεσμούς και σηματοδοτούν τη νέα προοπτική και τη σχέση της Πατρίδας μας με την Ευρωπαϊκή Ένωση. Γι’ αυτό είναι άξιο σχολιασμού.</p>
          <p>Ήδη οι προλαλήσαντες αναφέρθηκαν αναλυτικά στα βασικά σημεία του νομοθετήματος. Θα ήθελα να αναφερθώ και εγώ στο πρώτο ζήτημα το οποίο θέτει το παρόν νομοσχέδιο, δηλαδή στον ανακαθορισμό των εδρών. Εκείνο που είναι αξιόλογο να σχολιάσει κανείς και αποτελεί σημαντική πρόοδο για τα δεδομένα της Ευρωπαϊκής Ένωσης είναι πώς για πρώτη φορά αυτή η συντελούμενη ανακατανομή θεσμοθετείται με κριτήριο αναλογικό και αντικειμενικό, δηλαδή τον πληθυσμό κάθε κράτους, και όχι με το σωρευτικό και πάντως μονοδιάστατο κριτήριο των μεγάλων κρατών, που μέχρι σήμερα ίσχυε ισοπεδωτικά για τις μεγάλες κρατικές οντότητες της Ευρωπαϊκής Ένωσης, βεβαίως πριν από το Μάαστριχτ. Είναι μία πρόοδος. Σηματοδοτώ και καταγράφω αυτό το κριτήριο, δηλαδή ότι η ανακατανομή γίνεται με αντικειμενικό και αποδεκτό τρόπο με βάση τον πληθυσμό.</p>
          <p>Αυτό δεν το λέω γιατί τα κέρδη για την Ελλάδα είναι σημαντικά. Μία ακόμη έδρα αποκτούμε στο Ευρωκοινοβούλιο. Εκείνο που έχει σημασία είναι ότι η θεσμική εκπροσώπηση των κρατών-μελών μέσα στο Ευρωπαϊκό Κοινοβούλιο, το μεγάλο αυτό θεσμό της Ευρωπαϊκής Ένωσης, γίνεται με κριτήριο τον πολίτη και τη συγκρότηση των πολιτών μέσα στην Ευρώπη, δηλαδή με βάση την αριθμητική πλειοψηφία και την καταγραφή των επιμέρους πολιτών σε κάθε επιμέρους κρατική οντότητα.</p>
          <p>Αυτό είναι πάρα πολύ σημαντικό και το θέτω διότι, και με την ευκαιρία της συνθήκης του Μάαστριχτ, και με τη σημερινή συζήτηση, δεν μπορούμε παρά να θυμηθούμε ότι η Ευρωπαϊκή Ένωση -η οποία τείνει να βρει το θεσμικό της χαρακτήρα- κυριαρχείται, και σήμερα δυστυχώς, από το λεγόμενο δημοκρατικό έλλειμμα στα όργανά της και στις διαδικασίες συγκρότησης, που είναι ένας εσωτερικός θεσμός της Κοινότητας. Βεβαίως είναι κάτι που ουσιαστικά παρεμποδίζει την ταχύτερη, ουσιαστική και απρόσκοπτη ολοκλήρωσή της.</p>
          <p>Είναι, λοιπόν, πάρα πολύ σημαντικό ότι -έστω και με αφορμή την ενοποίηση της Γερμανίας και την ανάγκη να δοθούν περισσότερες έδρες σ’ αυτό το κράτος της Ευρωπαϊκής Ένωσης- έχουμε μία δομική αλλαγή στον τρόπο υπολογισμού και κατανομής των εδρών. Είναι μία αλλαγή θεσμικά κατοχυρωμένη που λαμβάνει υπόψη τον πολίτη. Αυτό είναι πάρα πολύ σημαντικό γιατί διαγράφει μία δημοκρατική λογική. Τελικά η Κοινότητα προσεγγίζει αυτές τις αντιλήψεις και αποφεύγει να καταγράψει τάσεις των μεγάλων κρατών-μελών που ήθελαν να μονοπωλούν την πλειοψηφία στα όργανα αυτά και ιδιαίτερα στο Ευρωκοινοβούλιο.</p>
          <p>Όσον αφορά την εναρμόνιση που συντελείται με τη δεύτερη περίπτωση των διατάξεων της εκλογικής μας νομοθεσίας, την Οδηγία 93/109 για το δικαίωμα των πολιτών άλλου κράτους να έχουν δικαίωμα εκλέγειν και εκλέγεσθαι -και βεβαίως των Ελλήνων σε οποιαδήποτε άλλη χώρα της Ευρωπαϊκής Ένωσης- νομίζω πως είναι το σημαντικότερο σημείο του σημερινού νομοσχεδίου. Είναι ουσιαστικά η στην πράξη υλοποίηση ενός τμήματος αυτής της μεγάλης αλλαγής, την οποία επέφερε η σύμβαση και συνθήκη του Μάαστριχτ, και αφορούσε την ευρωπαϊκή ιθαγένεια. Βεβαίως για πρώτη φορά στην πατρίδα μας και για πρώτη φορά Έλληνες σε άλλες χώρες της Ευρώπης μπορούν να παίρνουν μέρος σ’ αυτή την κορυφαία διαδικασία εκλογής μελών του Ευρωπαϊκού Κοινοβουλίου.</p>
          <p>Κυρίες και κύριοι συνάδελφοι, αυτό το γεγονός είναι οπωσδήποτε μία ιστορική στιγμή στην πορεία των θεσμών της Ευρωπαϊκής Ένωσης και στην τάση ολοκλήρωσής της.</p>
          <p>Είναι η πρώτη φορά που οι πολίτες στην Ευρώπη ενεργούν ως σύνολο και είναι η πρώτη φορά που οι Έλληνες πολίτες θα ασκήσουν δικαιώματα μέσα από την κατοχύρωση μιας νέας ευρωπαϊκής ταυτότητας που είναι η ευρωπαϊκή ιθαγένεια. Μόνο κέρδη μπορεί να δει κανείς από αυτήν την πορεία αλλά συγχρόνως μπορεί να αναλογιστεί και τα παράλληλα ελλείμματα αυτού του θεσμικού πλαισίου. Πάμε με ιδιαίτερη κινητικότητα σε ό,τι αφορά τις εκλογές του Ευρωπαϊκού Κοινοβουλίου, κατοχυρώνουμε δυνάμεις και διαπλοκές ανάμεσα στις ευρωπαϊκές πολιτικές παρατάξεις σε αναφορά με την εκλογή στο Ευρωκοινοβούλιο. Εδώ όμως τίθεται ευθέως το ερώτημα αν και δεν αφορά τη σημερινή διαδικασία, αλλά αφορά την κίνηση προς τα εμπρός για τη θεσμική ολοκλήρωση της ευρωπαϊκής ένωσης. Και τι έννοια έχει ώστε να δίνουμε τέτοια πλεονεκτήματα στους πολίτες και από την άλλη πλευρά οι εκπρόσωποι τους να διατηρούν ελάχιστα περιθώρια ανάμιξης ή επηρεασμού των μεγάλων αποφάσεων στην Ευρωπαϊκή Ένωση.</p>
          <p>Αυτό το σημαντικό δημοκρατικό έλλειμμα τείνει να το μειώσει η νέα συνθήκη του Μάαστριχτ, αλλά η εκτίμησή μου είναι ότι γίνεται με πολύ μικρούς ρυθμούς, άτολμα ακόμη και σήμερα το Ευρωπαϊκό Κοινοβούλιο, αλλά δυστυχώς και τα επόμενα χρόνια, παρά τη δυναμική αλλαγή στη διαπλοκή των ρόλων των πολιτών, ο ρόλος του στα κέντρα λήψης αποφάσεων είναι σαφώς μειονεκτικός σε σχέση με το σημαντικό ρόλο που έχει η γραφειοκρατία των Βρυξελλών ή ο ρόλος που έχει η Κομισιόν και πιο συγκεκριμένα τα συμβούλια των Υπουργών ή και των Αρχηγών που ουσιαστικά νομοθετούν με αναγκαστικές οδηγίες και διατάξεις. Βέβαια οι αντιπρόσωποί μας στο Ευρωπαϊκό Κοινοβούλιο ελάχιστα μπορούν να επηρεάσουν. Υπάρχουν διορθωτικές παρεμβάσεις, αλλά πολύ περίπλοκες με δυνατότητα μετά τη δεύτερη ανάγνωση και πάλι η Επιτροπή να επηρεάσει την τελική διαμόρφωση των οδηγιών.</p>
          <p>Και εδώ, κύριοι συνάδελφοι, το ερώτημα που τίθεται είναι ο ρόλος του Εθνικού Κοινοβουλίου σε σχέση με το Ευρωπαϊκό Κοινοβούλιο. Σήμερα με τη λογική που έχει η Κυβέρνηση και είναι μια σημαντική ευκαιρία, μπορούμε να επηρεάσουμε τα πράγματα στην κατεύθυνση μιας καλύτερης συνεργασίας του Εθνικού Κοινοβουλίου με το Ευρωπαϊκό Κοινοβούλιο. Χρειαζόμαστε ρόλους που να προκύπτουν μέσα από θεσμικά κατοχυρωμένες διαδικασίες ώστε και οι ντιρεκτίβες και οι οδηγίες τουλάχιστον ενημερωτικά να έρχονται σε ειδική διαδικασία ενώπιον των εθνικών κοινοβουλίων, αλλά και οι επιτροπές να συνεργάζονται πολύ πιο τακτικά με το Ευρωπαϊκό Κοινοβούλιο και με τα όργανα της Κομισιόν.</p>
          <p>Σε ότι αφορά το πλαφόν του 3 ή 5% για τις ενστάσεις που τέθηκαν η γνώμη μου είναι μια απλούστευση ενός δημοκρατικού πλαισίου, ότι δηλαδή θα έπρεπε να αφήσουμε και τις μικρότερες δυνάμεις μέσα στην Ευρώπη να καταγράφονται, ίσως είναι υπερβολή, γιατί υπάρχει η δυνατότητα μιας ελεύθερης έκφρασης και συσπείρωσης αυτών των μικρών δυνάμεων στην Ευρώπη μέσα από συνασπισμούς. Άλλωστε και τώρα έτσι λειτουργούν στο Ευρωπαϊκό Κοινοβούλιο. Δε θέλω να κάνω ιδιαίτερη αναφορά για το ποια εθνική σημασία έχει και ίσως δεν το έχει καταλάβει ή δε θέλει να το καταλάβει ο εκπρόσωπος του Κ.Κ.Ε.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Ε Αντιπρόεδρος της Βουλής κ. ΝΙΚΗΤΑΣ ΒΕΝΙΖΕΛΟΣ)</scene>
        <speech by="nikitas_benizelos" eId="debate_1994-03-01_speech_85">
          <from>Νικήτας Βενιζέλος</from>
          <p>Το Προεδρείο έλαβε την εξής επιστολή από τη Νέα Δημοκρατία: "Σας γνωρίζω ότι Kοινοβουλευτικός Eκπρόσωπος της Νέας Δημοκρατίας στο νομοσχέδιο για τις ευρωεκλογές ορίζεται ο Βουλευτής κ. Ιωάννης Κεφαλογιάννης". Υπογράφει ο Πρόεδρος της Νέας Δημοκρατίας, κ. Μιλτιάδης Έβερτ.</p>
          <p>Ο Υπουργός Εσωτερικών έχει το λόγο.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_86">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Κύριε Πρόεδρε, κυρίες και κύριοι συνάδελφοι, η εισήγηση του συναδέλφου κ. Σουμάκη παρουσιάζοντας τη φιλοσοφία του σχεδίου νόμου το οποίο συζητάμε σήμερα νομίζω ότι ήταν πλήρης, ολοκληρωμένη, λεπτομερειακή όσον αφορά τις αλλαγές που προωθούμε, ώστε να μη χρειάζεται από την πλευρά τη δική μου να προσθέσω πολλά στα όσα ο συνάδελφος μου έχει αναφερθεί.</p>
          <p>Επιτρέψτε μου όμως να τονίσω με 2-3 παρατηρήσεις το τι επιτυγχάνουμε ως Ελληνικό Κοινοβούλιο με την ψήφιση του συγκεκριμένου σχεδίου νόμου. Προωθούμε ένα σημαντικό βήμα σχετικά με την αρχή της ευρωπαϊκής ιθαγένειας που θεσπίστηκε με τη συμφωνία του Μάαστριχτ, ως καταξιωμένη δημοκρατική αρχή για όλους τους Ευρωπαίους πολίτες που ταυτίζεται ως έννοια με μια σειρά από δικαιώματα, βασικότερο των οποίων είναι το δικαίωμα του εκλέγειν και εκλέγεσθαι για κάθε Ευρωπαίο πολίτη σε όλες τις ευρωπαϊκές χώρες μέλη της Ευρωπαϊκής Ένωσης.</p>
          <p>Επομένως διασφαλίζεται με τη ρύθμιση την οποία προωθούμε ομόφωνα απ’ όλα τα Ευρωπαϊκά Κοινοβούλια η δυνατότητα για κάθε Ευρωπαίο πολίτη να ασκεί αυτό το βασικό δημοκρατικό δικαίωμα του εκλέγειν και εκλέγεσθαι στο Ευρωκοινοβούλιο που έτσι πράγματι αναγορεύεται ως κυρίαρχη έκφραση της Ευρωπαϊκής Ένωσης και δίνει τη δυνατότητα να εκφρασθεί άμεσα ο πολίτης, εκπροσωπούμενος από τους αιρετούς εκπροσώπους του, σ’ αυτό το επίπεδο, γεγονός που συμβάλλει και στην αντιμετώπιση μείωσης του δημοκρατικού ελλείμματος που υπήρχε στο παρελθόν και από την άλλη μεριά είναι η απαρχή μιας διαδικασίας που πρέπει να διευρύνει το δικαίωμα του εκλέγειν και εκλέγεσθαι σε μια σειρά από άλλες εκλογικές διαδικασίες όπως είναι η δυνατότητα συμμετοχής σε τοπικές εκλογές, σε δημοτικές εκλογές κάτι το οποίο συζητείται στο επίπεδο της Ευρωπαϊκής Ένωσης. Η Ελληνική Κυβέρνηση, έχουσα την προεδρία αυτήν την περίοδο στην Ευρωπαϊκή Ένωση στις 21 Απριλίου ένα από τα κύρια θέματα που έχουμε να συζητήσουμε στο Συμβούλιο Αρμοδίων Υπουργών για θέματα Τοπικής Αυτοδιοίκησης και εσωτερικής υφής θέματα, είναι η δυνατότητα εφαρμογής της ψήφισης της αρχής της συμμετοχής όλων των Ευρωπαίων πολιτών ανεξάρτητα του τόπου από τον οποίο κατάγονται. Σε δημοτικές και τοπικές εκλογές του χώρου κατοικίας ή μόνιμης διαμονής τους, γεγονός που θα είναι το επόμενο βήμα αναβάθμισης στην πράξη της αρχής του εκλέγειν και εκλέγεσθαι ως αναφαίρετο κατοχυρωμένο δικαίωμα κάθε Ευρωπαίου πολίτη, ανεξάρτητα από ποια χώρα κράτος μέλος προέρχεται και σε ποιο κράτος-μέλος κατοικεί.</p>
          <p>Βέβαια η διαδικασία αυτή που καταξιώνεται με τη συγκεκριμένη ενιαία ρύθμιση από όλα τα κράτη-μέλη, αποτελεί ένα βήμα μιας συνολικής προσπάθειας ενιαίου εκλογικού νόμου, για όλα τα κράτη-μέλη, όσον αφορά τις εκλογές. Στο βαθμό που προχωρεί και κατοχυρώνεται στην πράξη η Ευρωπαϊκή Ένωση, στο βαθμό που επιχειρούνται, στην πράξη, να προωθηθούν κοινές πολιτικές, είτε για θέματα εξωτερικής πολιτικής είτε για θέματα άμυνας και παράλληλα, προωθείται μέσα από την Ευρωπαϊκή Ένωση μια ολοκληρωμένη προσπάθεια οικονομικής και κοινωνικής ανάπτυξης και από κοινού προσέγγισης και αντιμετώπισης των μεγάλων προβλημάτων τα οποία έχει η Ευρωπαϊκή Ένωση σήμερα, είναι σαφές ότι κάθε μέτρο, κάθε διαδικασία η οποία αναβαθμίζει τη δυνατότητα συμμετοχής του πολίτη, δηλαδή φέρνει πιο κοντά στο επίπεδο λήψης αποφάσεων τις τοπικές κοινωνίες, είναι ένα σημαντικό βήμα, είναι κάτι που συμβάλλει να μειωθεί η εντύπωση και η κριτική η οποία ασκείται από πολλές πλευρές ότι η Ευρωπαϊκή Ένωση σε τελική ανάλυση κυριαρχείται από τις ισχυρές χώρες, κυριαρχείται από ορισμένα κέντρα εξουσίας τα οποία έχουν εθνικό χαρακτήρα ή οικονομικό ή κοινωνικό χαρακτήρα και, επομένως, περιορισμένες δυνατότητες παρέμβασης έχει ο μεμονωμένος πολίτης.</p>
          <p>Και εδώ θα ήθελα να πω ότι δύσκολα μπορεί να διαφωνήσει κανείς ότι σε ένα ολοκληρωμένο σύνολο της Ευρωπαϊκής Ένωσης, με συμμετοχή ισχυρότερων και λιγότερο ισχυρών ή αδυνάτων κρατών, ελλοχεύει πάντοτε ο κίνδυνος, να επιβληθεί ο ισχυρός του αδυνάτου. Κάθε προσπάθεια, επομένως, η οποία συμβάλλει στο να βελτιώσουμε τη θέση και τη δυνατότητα παρέμβασης στην Ευρωπαϊκή Ένωση των μικρών κρατών ή και να εξισώσουμε, μεταξύ τους, τις δυνατότητες συμμετοχής των μεγαλυτέρων κρατών, δεν μπορεί παρά να είναι θετική και πρέπει να χαιρετισθεί. Άρα, λοιπόν, αυτή η αλλαγή του αριθμού των Ευρωβουλευτών στο Ευρωκοινοβούλιο που έχει ως συνέπεια και την αύξηση του αριθμού των Ελλήνων Ευρωβουλευτών κατά ένα, αλλά και αλλαγές σε όλα τα κράτη-μέλη, είναι μία αναλογικότερη και δικαιότερη εκπροσώπηση και αντιπροσώπευση των επιμέρους κρατών-μελών στο Ευρωκοινοβούλιο, γεγονός που βρίσκεται, νομίζω, σε σωστή κατεύθυνση η οποία είναι και η απαίτηση όλων των Ευρωπαίων πολιτών, τουλάχιστον μεγάλων ευρωπαϊκών πλειοψηφιών, που απαιτούν ένα δυνατότερο ρόλο στους Ευρωπαίους πολίτες, μια ισχυρότερη παρέμβαση στις τοπικές κοινωνίες, μια αποφυγή, με μία λέξη, αυτού που είχαμε ζήσει στην ΕΟΚ όπου, πράγματι, είτε η Κομισιόν είτε τα Συμβούλια Υπουργών ή Αρχηγών-Κρατών αποφάσιζαν για τα πάντα, με περιορισμένη την εμβέλεια και τη δυνατότητα παρέμβασης του Ευρωκοινοβουλίου.</p>
          <p>Επομένως να ένας λόγος παραπάνω γιατί και αυτή η ρύθμιση της αλλαγής του αριθμού μελών, αλλά και το ενιαίο της διαδικασίας το οποίο κατοχυρώνεται για όλα τα κράτη-μέλη, όσον αφορά τη συμμετοχή στις Ευρωεκλογές, είναι ένα θετικό σημείο.</p>
          <p>Εδώ θα ήθελα να απαντήσω στην κριτική που έγινε για το όριο του 3% που τίθεται για την εκλογή ενός Ευρωβουλευτή, ότι δήθεν είναι η κατάργηση από το ΠΑ.ΣΟ.Κ. μιας αρχής την οποία είχε αποδεχτεί και είχε υποστηρίξει στο παρελθόν, η αρχή της απλής αναλογικής.</p>
          <p>Μα, κυρίες και κύριοι συνάδελφοι, είναι σαφές πως όταν υπάρχει ένα ενιαίο ψηφοδέλτιο εθνικής εμβέλειας, για όλη την ελληνική επικράτεια, η μόνη διαδικασία η οποία είναι δυνατόν να εφαρμοστεί είναι η απλή αναλογική. Δεν υπάρχει πλειοψηφικό σύστημα. Είναι η γνησιότατη απλή αναλογική, γιατί έχουμε ένα ουσιαστικά και μόνο ψηφοδέλτιο για όλη την επικράτεια. Η αρχή που εισάγεται με τον ορισμό του ορίου για την εκλογή των Ευρωβουλευτών, του 3% δεν αλλοιώνει σε τίποτα την αρχή της απλής αναλογικής. Και δεν υπάρχει ούτε στο μυαλό του νομοθέτη, ούτε στις προθέσεις της Κυβερνήσεως οιοδήποτε άλλο κριτήριο για την πρόταση και εφαρμογή του 3%, πέραν μιας αρχής η οποία στηρίζεται στην εξής διαπίστωση:</p>
          <p>Από τη στιγμή που μιλάμε για ενιαία εκλογική διαδικασία για όλες τις χώρες κράτη-μέλη της ΕΟΚ που ζητούμε να εφαρμοστεί για την εκλογή των Ευρωβουλευτών, δεν είναι δυνατόν για ένα θέμα, όπως είναι το όριο εκλογής Ευρωβουλευτή, η Ελλάδα να διαφοροποιείται. Και επειδή, όπως ξέρετε, υπάρχει ένα ψήφισμα του Ευρωπαϊκού Κοινοβουλίου το οποίο προτείνει ως όριο για την εκλογή των Ευρωβουλευτών το 3% και επειδή αντίστοιχα και στη σοσιαλιστική ομάδα εμείς αποδεχθήκαμε ενιαία...</p>
        </speech>
        <speech by="antonis_skullakos" eId="debate_1994-03-01_speech_87">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Στην αρχή ήσασταν αντίθετοι.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_88">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Άλλο θέμα το τι μιλάμε για το Εθνικό Κοινοβούλιο και τις εθνικές συνθήκες και άλλο όταν συζητάμε σε ένα ευρύτερο πλαίσιο συμμετοχής όπου συμφωνούμε ενιαίους κανόνες. Αυτό δε μας εμποδίζει, επειδή πιστεύουμε ότι δεν αντιστρατεύεται ούτε την αρχή της απλής αναλογικής ούτε περιορίζει σε τίποτα τη δυνατότητα οποιουδήποτε είτε κόμματος είτε απλού πολίτη να εκπροσωπηθεί στο Κοινοβούλιο, την αποδοχή αυτής της αρχής του ορίου του 3% για την εκλογή στο Ευρωκοινοβούλιο.</p>
          <p>Επομένως και από αυτήν την άποψη, νομίζω ότι δεν ευσταθούν οι οποιεσδήποτε κριτικές παρατηρήσεις που επιχειρούν να γίνουν προς αυτήν την πλευρά.</p>
          <p>Εκείνο το οποίο θα ήθελα να τονίσω μάλιστα αυτή τη στιγμή, θα το συζητήσουμε και στην κατ’ άρθρο συζήτηση, είναι ότι έγινε πολύ αναφορά για τα θέματα των συνασπισμών, όπου προβλέπουμε το 5%. Και, όπως ξέρετε και στην εκλογική νομοθεσία προβλέπεται η παραπομπή σε ....... συμβούλιο, στον Άρειο Πάγο, που έχει την ευθύνη τελεσίδικα να αποφασίσει. Επειδή νομίζω, ότι κάπου επιβαρύνουμε τις διοικητικές αρχές με το να παρεμβαίνουνε με τέτοιο αμετάκλητο και οριστικό τρόπο στη ρύθμιση θεμάτων, τα οποία σε τελική ανάλυση δεν μπορεί παρά να τα διέπει η πάγια απλή εκλογική νομοθεσία που ισχύει για όλες τις περιπτώσεις εφαρμογής του εκλογικού νόμου, έχουμε την πρόθεση, όταν θα συζητήσουμε το συγκεκριμένο θέμα στην κατ’ άρθρο συζήτηση να σας προτείνω να καταργήσουμε το 5%, να παραμείνουμε αποκλειστικά και μόνο στο 3% ως κριτήριο για το όριο εκλογής ενός Ευρωβουλευτή και να αποφύγουμε τους διαχωρισμούς σε απλά κόμματα ή συνασπισμούς, αποφεύγοντας επομένως και το να επιβαρύνουμε και τις διαδικαστικές αρχές και εξουσίες με την επιπρόσθετη αρμοδιότητα και ευθύνη, γεγονός που νομίζω ότι και θα απλοποιήσει τη διαδικασία και θα ενιαιοποιήσει κατά κάποιον τρόπο τη διαδικασία εκλογής αντιπροσώπων.</p>
          <p>Και τώρα, κύριοι συνάδελφοι, επιτρέψτε μου να πω ότι από τη στιγμή που η Ελληνική Κυβέρνηση παίρνει την πρωτοβουλία να ενοποιήσει τις εκλογικές ρυθμίσεις για το Ευρωκοινοβούλιο με εκείνες των άλλων χωρών μελών της Ευρωπαϊκής Ένωσης, αποδεχόμενοι τη γενική κατεύθυνση, είτε μέσα από την απόφαση του συμβουλίου Υπουργών, είτε μέσα από το ψήφισμα αντίστοιχα που νομοθετεί το άρθρο 1 και 2 του νομοσχεδίου που καταθέτουμε, θα ήταν λέγω απ’ αυτή τη στιγμή παράλογο και ανεύθυνο, τουλάχιστον, εάν δεν διασφαλίζαμε τις ίδιες δυνατότητες ενιαία για όλους τους Έλληνες πολίτες. Πώς είναι δυνατόν να προβλέπουμε για κάθε Ευρωπαίο πολίτη, οπουδήποτε και αν βρεθεί, να μπορεί να ασκήσει πολύ απλά με μια αίτηση το εκλογικό του δικαίωμα και να μην έχει την ίδια δυνατότητα ο Έλληνας πολίτης, ανεξάρτητα αν κατάγεται από την Καλαμάτα, από το Ηράκλειο ή από τη Θεσσαλονίκη και να κατοικεί σε κάποιες άλλες πόλεις της Ελλάδος; Γι’ αυτό, λοιπόν, αξιοποιώντας και την προεργασία που είχε γίνει και από την προηγούμενη Κυβέρνηση πάνω σ’ αυτό το θέμα, εμείς προχωρήσαμε και καταθέτουμε μια αντικειμενική και φερέγγυα ρύθμιση η οποία διασφαλίζει για πρώτη φορά στην Ελλάδα, σε κάθε Έλληνα ετεροδημότη, οπουδήποτε και αν κατοικεί στην Ελλάδα, όσο μακρά και αν βρίσκεται του τόπου εγγραφής στους εκλογικούς καταλόγους, το δικαίωμα άσκησης του εκλέγειν και εκλέγεσθαι στις ερχόμενες ευρωεκλογές στις 12 Ιουνίου στον τόπο κατοικίας του.</p>
          <p>Έγινε μία κριτική για το κατά πόσο διασφαλίζεται ο κίνδυνος διπλοψηφίας. Και εδώ επιτρέψτε μου να είμαι πάρα πολύ κατηγορηματικός. Διασφαλίζεται 100%, όχι 99% ότι δεν μπορεί να υπάρξει διπλοψηφία για τον απλό λόγο ότι -όπως έχουμε συζητήσει και στην Κοινοβουλευτική Επιτροπή-προβλέπουμε στο βαθμό που ένας ετεροδημότης θέλει να αξιοποιήσει αυτή τη δυνατότητα που παρέχει ο νόμος, δηλαδή, να μην αναγκασθεί να μετακινηθεί την ημέρα των εκλογών, στις 12 Ιουνίου και να πάει στα 50, στα 100, στα 200 χιλιόμετρα όπου ευρίσκεται η πατρίδα του, όπου είναι εγγεγραμμένος στους εκλογικούς καταλόγους, όπου ασκεί παραδοσιακά το εκλογικό δικαίωμα- να μπορεί να δηλώσει μέχρι τις 24 Μαρτίου, στην κοινότητα, στο δήμο ή στη νομαρχία στην οποία κατοικεί, την επιθυμία του να ψηφίσει, κατά την ημέρα των εκλογών, στην περιοχή όπου κατοικεί. Από εκεί και πέρα, η πολιτεία του διασφαλίζει -δια της καταθέσεως αυτής της δήλωσης-επιθυμίας για συμμετοχή στις εκλογές στον τόπο που κατοικεί, φερέγγυα και αξιόπιστη συμμετοχή στις εκλογές.</p>
          <p>Συγχρόνως, όμως, στερεί από τον ετεροδημότη που κάνει αυτήν τη δήλωση για τις Ευρωεκλογές -δηλαδή για τις 12 Ιουνίου- τη δυνατότητα να μεταβεί και να ψηφίσει στον τόπο κατοικίας του, διότι οι εκλογικοί κατάλογοι της περιοχής από την οποία κατάγεται -οι οποίοι θα εκδοθούν αποκλειστικά για τις Ευρωεκλογές- θα περιέχουν δίπλα τη διάκριση "ετεροδημότης". Άρα, δεν δύναται να ψηφίσει μια που δηλώθηκε ως ετεροδημότης, στον τόπο κατοικίας του.</p>
          <p>Επομένως, η μόνη δυνατότητα συμμετοχής του στις Ευρωεκλογές θα είναι να ασκήσει το εκλογικό δικαίωμα στους νέους εκλογικούς καταλόγους στον τόπο κατοικίας του, όπου για πρώτη φορά θα περιλαμβάνεται ως ετεροδημότης που δύναται να ψηφίσει στον τόπο κατοικίας του.</p>
          <p>Βλέπω ότι ο κ. Λεντάκης θέλει να παρέμβει. Ευχαρίστως.</p>
        </speech>
        <speech by="andreas_lentakis" eId="debate_1994-03-01_speech_89">
          <from>ΑΝΔΡΕΑΣ ΛΕΝΤΑΚΗΣ</from>
          <p>Μια ερώτηση θέλω να κάνω. Αυτή η διατύπωση, ο "ετεροδημότης", θα είναι στον εκλογικό κατάλογο της περιοχής της καταγωγής του;</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_90">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Ναι. Θα είναι στον εκλογικό κατάλογο της περιοχής της καταγωγής του, εκεί που είναι πάγια εγγεγραμμένος, έτσι ώστε εάν πάει εκεί να του πούνε ότι εδώ λέει ετεροδημότης, άρα ψηφίζεις κάπου αλλού.</p>
          <p>Άρα λοιπόν, στο βαθμό που δηλωθεί ο οποιοσδήποτε Έλληνας ετεροδημότης, ότι θέλει να ψηφίσει στον τόπο κατοικίας του, αποκτά το δικαίωμα και δεν μπορεί να πάει να ξαναψηφίσει. Αυτό σημαίνει κάτι:</p>
          <p>Όποιος δεν δηλωθεί μέχρι της 24 Μαρτίου σαν ετεροδημότης που θέλει να ψηφίσει στον τόπο κατοικίας του, τότε δεν έχει άλλη εναλλακτική λύση, αλλά είναι υποχρεωμένος να μετακινηθεί και να πάει στον τόπο καταγωγής του για να ψηφίσει. Άλλως, δεν καλύπτεται πλέον ούτε από τη ρύθμιση απαλλαγής, που προβλέπει πάγια η ισχύουσα εκλογική νομοθεσία, για αποστάσεις μεγαλύτερες των 200 χιλιομέτρων.</p>
          <p>Έτσι εδώ βλέπουμε ότι ο νομοθέτης έρχεται και προτείνει τα δύο κριτήρια απαλλαγής από τη συνταγματική υποχρέωση για συμμετοχή στις εκλογές -που είναι το 70 έτος της ηλικίας και η απόσταση μεγαλυτέρα των 200 χιλιομέτρων- να περιορισθούν αποκλειστικά και μόνο στο όριο ηλικίας στα 70 έτη, ενώ καταργούμε την απόσταση, υποχρεώνοντας κατά κάποιο τρόπο, τον ετεροδημότη στο βαθμό που δε δηλώσει την επιθυμία του εκεί που κατοικεί, να πάει στον τόπο καταγωγής του και να συμμετέχει στις ψηφοφορίες.</p>
          <p>Και η ρύθμιση αυτή, κυρίες και κύριοι συνάδελφοι, είναι ανάλογη για τους Έλληνες του εσωτερικού και του εξωτερικού. Δηλαδή, διασφαλίζουμε για τις Ευρωεκλογές, τη δυνατότητα σε όλους τους Έλληνες στο εξωτερικό να λάβουν μέρος στην εκλογική διαδικασία, δηλώνοντας την επιθυμία τους σε εκλογικούς καταλόγους στα Προξενεία, στις Πρεσβείες και σε άλλες δημόσιες αρχές της Ελλάδος, που βρίσκονται στις χώρες της Ευρωπαϊκής Ένωσης.</p>
          <p>Και επειδή έχουμε ένα σημαντικό αριθμό Ελλήνων πολιτών που διαμένουν στις Ευρωπαϊκές χώρες, έχει μεγάλη σημασία να διασφαλίσουμε σ’ αυτούς τη δυνατότητα εκλογής. Αυτό έχει σημασία διότι μην ξεχνάτε ότι το δικαίωμα αυτό ισχύει για όλους τους Ευρωπαίους πολίτες.</p>
          <p>Ο δε Έλληνας πολίτης, στον οποίο δε θα δοθεί η δυνατότητα να ψηφίσει για τα ελληνικά κόμματα στην Ευρωβουλή, είναι αντικείμενο διένεξης μεταξύ των υπολοίπων κομμάτων στη Χώρα στην οποία κατοικεί -το Βέλγιο, η Γερμανία, η Ολλανδία- οι οποίοι θα ενδιαφέροντο βεβαίως να αξιοποιήσουν την ψήφο του, για να μπορέσουν να αυξήσουν το δικό τους αριθμό ή ποσοστό των εδρών που θα πάρουν στο επίπεδο της εθνικής χώρας στην οποία ανήκουν.</p>
          <p>Να λοιπόν γιατί, -έχει πολύ ενδιαφέρον νομίζω- οι περίπου 400.000 Έλληνες που κατοικούν στη Γερμανία, να έχουν τη δυνατότητα συμμετοχής στις ψηφοφορίες, στις εκλογές.</p>
        </speech>
        <speech by="antonis_skullakos" eId="debate_1994-03-01_speech_91">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Ως πότε θα έχουν το δικαίωμα αυτό;</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_92">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Μέχρι την 24η Μαρτίου. Δίνουμε τη δυνατότητα σε όλους τους Έλληνες στο εξωτερικό, εφ’ όσον δηλωθούν στα Προξενεία όπου ήδη έχει ξεκινήσει μια προσπάθεια ενημέρωσης από τις 15 Ιανουαρίου περίπου- να λάβουν μέρος σε αυτή τη διαδικασία των εκλογών.</p>
          <p>Επίσης, με αφορμή την παρατήρηση του κυρίου συναδέλφου, θα ήθελα να ενημερώσω το Σώμα ότι το Υπουργείο Εσωτερικών στα πλαίσια της ευθύνης την οποία έχει για αντικειμενική διεξαγωγή των εκλογών και πλήρη ενημέρωση των πολιτών, ώστε να μπορούν να αξιοποιήσουν τις δυνατότητες τις οποίες προωθεί το συγκεκριμένο σχέδιο νόμου, προβλέπουμε από την 4η Μαρτίου μέχρι και την 24η Μαρτίου -δηλαδή 3 εβδομάδες ακριβώς- την πραγματοποίηση μιας ενημερωτικής επικοινωνιακής παρέμβασης σε όλα τα επίπεδα με τηλεόραση, ραδιόφωνο, τοπικό τύπο σε όλη την Ελλάδα και στο εξωτερικό, έτσι ώστε να μπορέσουν οι πάντες να ενημερωθούν για την κρίσιμη ημερομηνία της δήλωσης στα Προξενεία, ώστε να μπορέσουμε να ολοκληρώσουμε τους εκλογικούς καταλόγους, έγκαιρα και αξιόπιστα, για να μπορέσουν να λάβουν μέρος στις διαδικασίες.</p>
          <p>Η χρονική διάρκεια είναι μόνο μέχρι την 24η Μαρτίου, διότι από εκεί και μετά, σύμφωνα με την εκλογική νομοθεσία, απαιτείται χρόνος επεξεργασίας κατάθεσης των νέων καταλόγων στις περιοχές που είναι ο καθένας, στο δήμο, στην κοινότητα, στη νομαρχία. Αξιοποίηση, εξέταση και κρίση των πιθανών ενστάσεων, που θα υπάρξουν για μη εγγραφή ή για λανθασμένη εγγραφή στους νέους εκλογικούς καταλόγους. Διόρθωση, επικύρωση και εν συνεχεία, σύμφωνα με τα από το νόμο προβλεπόμενα χρονικά όρια, έγκαιρη κατάθεση των ολοκληρωμένων και εγκύρων εκλογικών καταλόγων στις εκλογικές περιφέρειες, σύμφωνα με την ισχύουσα εκλογική νομοθεσία.</p>
          <p>Καταλαβαίνετε, λοιπόν, ότι όλα αυτά, είναι μια προσπάθεια. Είναι η πρώτη φορά που γίνεται στη Χώρα μας. Και θα είναι μια καλή εμπειρία, αν μπορέσουμε να την αξιοποιήσουμε.</p>
          <p>Θα ήθελα ρητά να δηλώσω, ότι προβλέπεται αποκλειστικά και μόνο για τις ευρωεκλογές αυτή η ρύθμιση. Δεν έχει καμιά σχέση με τις εθνικές εκλογές. Αν και νομίζω -κοντά στο νου και η γνώση-όλοι μας θα αποκτήσουμε μια πολύ χρήσιμη εμπειρία, για το πως εφαρμόζεται στην πράξη μια τέτοια αρχή, που δίνει τη δυνατότητα στον Έλληνα ετεροδημότη να αποφύγει τη μετακίνηση την ημέρα των εκλογών. Βέβαια οι εθνικές είτε οι δημοτικές εκλογές είτε οι εκλογές δευτεροβάθμιας διοίκησης που θα έχουμε τον Οκτώβριο, έχουν μια τελείως διαφορετική ποιότητα από τις ευρωεκλογές. Είναι νομίζω ηλίου φαεινότερον ότι ελάχιστοι θα ήθελαν να μείνουν μακράν της περιοχής στην οποία είναι εγγεγραμμένοι σε περίοδο δημοτικών εκλογών ή εκλογών δευτεροβάθμιας αυτοδιοίκησης, και ίσως και εθνικών εκλογών.</p>
          <p>Γι’ αυτόν το λόγο, θα έλεγα ότι είναι μια χρήσιμη εμπειρία. Την εφαρμόζουμε με αφορμή τις ευρωεκλογές. Θα βγάλουμε τα σωστά συμπεράσματα. Και θα δούμε, σε ποιο βαθμό και με ποιον τρόπο μπορούμε, όταν έρθει η ώρα να συζητήσουμε για εθνικές εκλογές, για εκλογικό νόμο, αν μπορούμε να εφαρμόσουμε αυτές τις εμπειρίες και τότε, για τους ετεροδημότες.</p>
          <p>Από την άλλη πλευρά, κυρίες και κύριοι συνάδελφοι, νομίζω ότι οι ρυθμίσεις που προάγονται με το συγκεκριμένο σχέδιο νόμου, δίνουν τη δυνατότητα να παρουσιάσουμε, αξιοποιώντας αυτές τις δυνατότητες, αξιόπιστα για όλους τους Έλληνες πολίτες, την ενιαία εφαρμογή του εκλέγειν και εκλέγεσθαι εντός και εκτός της Ελλάδος.</p>
          <p>Δεν προβλέπεται -γιατί άκουσα ότι υπάρχει αντίρρηση για τη συμμετοχή στις εκλογές άλλων ευρωπαίων πολιτών- προνομιακή μεταχείριση για κανέναν.</p>
          <p>Είναι βέβαιο ότι στις επόμενες ευρωεκλογές και μάλλον και στις μεθεπόμενες πολύ μικρό, σε σχέση με τον αριθμό των Ελλήνων ψηφοφόρων, θα είναι το ποσοστό πιθανών αλλοδαπών ψηφοφόρων από τα άλλα κράτη- μέλη, που θα θελήσουν να αξιοποιήσουν τις δυνατότητες τις εκλογικές στην Ελλάδα. Οπωσδήποτε όμως, έχει μια σημασία -όπως σας είπα προηγουμένως-για τους Έλληνες ψηφοφόρους, που ζουν στις υπόλοιπες ευρωπαϊκές χώρες. Είναι σημαντικός ο αριθμός τους. Έχουμε ένα έλλειμμα ενδιαφέροντος -όλες οι κυβερνήσεις στο παρελθόν- για τη δυνατότητα των Ελλήνων που κατοικούν στις άλλες ευρωπαϊκές χώρες, να έχουν το ίδιο δικαίωμα εκλέγειν και εκλέγεσθαι, όπως οι Έλληνες ψηφοφόροι στην πατρίδα. Και εδώ, επιτρέψτε μου να πω, κυρίες και κύριοι συνάδελφοι, ότι, με αφορμή το ενιαίο της εκλογικής διαδικασίας, που κατοχυρώνεται με την απόφαση του Συμβουλίου Υπουργών από 28-12-93 και την οποία εμείς ερχόμαστε να κυρώσουμε σήμερα με αυτήν την πράξη νόμου, για πρώτη φορά η Ελληνική Κυβέρνηση αποκτά ένα επιπρόσθετο επιχείρημα, έναντι ορισμένων ευρωπαϊκών κυβερνήσεων, οι οποίες μέχρι σήμερα ήταν αρνητικές στο να ασκούν οι Έλληνες πολίτες το εκλογικό τους δικαίωμα και στις εθνικές εκλογές της Ελλάδος, στη χώρα στην οποία κατοικούν. Και αναφέρομαι συγκεκριμένα στη Γερμανία. Όλες οι κυβερνήσεις μέχρι σήμερα έκαναν παρεμβάσεις, για να μπορέσουν να ασκήσουν οι Έλληνες ψηφοφόροι το εκλογικό τους δικαίωμα. Και είχαμε βρει αντίρρηση. Πιστεύω ότι, με αφορμή αυτήν τη ρύθμιση της ενιαίας εκλογικής διαδικασίας, που εφαρμόζεται για τις Ευρωεκλογές και η οποία βέβαια, συνεπάγεται και την ελεύθερη συμμετοχή σε εκλογική αντιπαράθεση για πάλη ιδεών και απόψεων κάτι το οποίο δεν μπορεί κανείς πια να περιορίσει, πολύ δύσκολα θα μπορέσει πλέον από εδώ και πέρα, εν όψει και των επερχόμενων εθνικών εκλογών η Γερμανική Κυβέρνηση να αρνηθεί αυτό το δικαίωμα στους Έλληνες συμπατριώτες μας, οι οποίοι μένουν και κατοικούν για πολλά χρόνια στο εξωτερικό. Και έτσι, με βάση αυτήν την αρχή και με μία -όπως ευελπιστώ- ομόφωνη τοποθέτηση του Ελληνικού Κοινοβουλίου πάνω σε αυτές τις ευρωπαϊκές ρυθμίσεις που ενιαία ισχύουν για όλους τους Έλληνες πολίτες, θα μπορέσουμε να διεκδικήσουμε με αποφασιστικότητα και το δικαίωμα συμμετοχής στις εθνικές εκλογές για όλους τους Έλληνες μετανάστες οι οποίοι ζουν στην Ευρώπη και ιδιαίτερα στη Γερμανία.</p>
        </speech>
        <speech by="andreas_lentakis" eId="debate_1994-03-01_speech_93">
          <from>ΑΝΔΡΕΑΣ ΛΕΝΤΑΚΗΣ</from>
          <p>Σε όλο το κόσμο, όχι μόνο στη Γερμανία.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_94">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Εκείνο που μας ενδιαφέρει είναι να το διασφαλίσουμε σε ευρωπαϊκό επίπεδο. Γιατί οι ενιαίες ρυθμίσεις ισχύουν για την Ευρωπαϊκή Ένωση. Δεν μπορούμε να το απαιτήσουμε ούτε από την Αυστραλία ούτε από τις ΗΠΑ, γιατί δεν δεσμεύονται από αυτές τις ρυθμίσεις.</p>
        </speech>
        <speech by="ioannis_kefalogiannis" eId="debate_1994-03-01_speech_95">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Είναι θέμα διακρατικών συμφωνιών.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_96">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Για τις εθνικές ελληνικές εκλογές, αυτό που αποκτούμε ως επιπλέον επιχείρημα, απέναντι των Γερμανών, που το αρνούντο μέχρι σήμερα, είναι η αποδοχή αυτών των ρυθμίσεων που πλέον στερούν της γερμανικής κυβερνήσεως το δικαίωμα να αρνηθεί τη συμμετοχή των Ελλήνων πολιτών, για να ασκήσουν το εκλογικό τους δικαίωμα στη Γερμανία για τις ελληνικές εθνικές εκλογές.</p>
          <p>Με αυτές τις επιπρόσθετες σκέψεις και παρατηρήσεις, σε όσα ο εισηγητής μας ήδη παρουσίασε, πιστεύω ότι διαθέτει, το σχέδιο νόμου το οποίο καταθέσαμε, όλα εκείνα τα στοιχεία , ώστε να τύχει της γενικής και πλήρους αποδοχής του Σώματος το οποίο και σας προτείνω.</p>
          <p>Σας ευχαριστώ.</p>
        </speech>
        <scene>(Χειροκροτήματα από την Πτέρυγα του ΠΑ.ΣΟ.Κ)</scene>
        <speech by="apostolos-athanasios_tsoxatzopoulos" eId="debate_1994-03-01_speech_97">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
        </speech>
        <speech by="nikitas_benizelos" eId="debate_1994-03-01_speech_98">
          <from>Νικήτας Βενιζέλος</from>
          <p>Ο Κοινοβουλευτικός Εκπρόσωπος της Νέας Δημοκρατίας κ. Κεφαλογιάννης, έχει το λόγο.</p>
        </speech>
        <speech by="ioannis_kefalogiannis" eId="debate_1994-03-01_speech_99">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κυρίες και κύριοι συνάδελφοι, το νομοσχέδιο, το οποίο συζητούμε απόψε, το θεωρώ ως ένα από τα σημαντικότερα νομοσχέδια τα οποία ψηφίζει η Βουλή των Ελλήνων. Και τούτο, διότι, μετά την ένταξη της Χώρας μας στην Ευρωπαϊκή Κοινότητα, μετά την ψήφιση της Συνθήκης του Μάαστριχτ από το 98% περίπου των Βουλευτών του Ελληνικού Κοινοβουλίου, το υπό ψήφιση νομοσχέδιο έρχεται να καθιερώσει την έννοια της ευρωπαϊκής ιθαγένειας, δηλαδή του κοινοτικού πολίτη, ο οποίος έχει ίσα δικαιώματα και ίσες υποχρεώσεις σε μία διευρυμένη Ευρώπη, όπου έχει πλέον και τη δυνατότητα του εκλέγειν και εκλέγεσθαι και να συμμετέχει μέσω του Ευρωπαϊκού Κοινοβουλίου που αναβαθμίζονται οι αρμοδιότητες του στη δημιουργία της Ενωμένης Ευρώπης.</p>
          <p>Και αυτό είναι πάρα πολύ σημαντικό, γιατί γίνεται ένα επιπλέον βήμα προς την Ευρωπαϊκή Ολοκλήρωση. Ακόμη, θα έρθει σαν συνέχεια και θα υλοποιηθεί μια άλλη διάταξη της Συνθήκης του Μάαστριχτ, όπου θα δίνει τη δυνατότητα στον κοινοτικό πλέον πολίτη να συμμετέχει και στις δημοτικές εκλογές, στον τόπο κατοικίας του, ανεξάρτητα από την υπηκοότητα την οποία φέρει.</p>
          <p>Θέλω να χαιρετίσω ιδιαίτερα τις θέσεις της Κυβέρνησης, σχετικά με την προσήλωσή της στην Ευρωπαϊκή πορεία της Χώρας μας, μια πορεία που αταλάντευτα η Νέα Δημοκρατία ακολούθησε μια ολόκληρη 30ετία και ευτύχησε να υπογραφεί η Συνθήκη ένταξης της Χώρας μας στην Ευρωπαϊκή Κοινότητα από τον σημερινό Πρόεδρο της Δημοκρατίας και εν συνεχεία να προχωρήσουμε στη Συνθήκη του Μάαστριχτ και με αυτά τα νομοσχέδια να προχωρήσουμε στην πολιτική, οικονομική, νομισματική, αμυντική και στη θέσπιση μιας ενιαίας εξωτερικής πολιτικής για την Ευρώπη.</p>
          <p>Αυτά τα πολιτικά στοιχεία θα αντιλαμβάνεσθε όλοι κυρίες και κύριοι συνάδελφοι, πόσο σημαντικά είναι για τη Χώρα μας, με τα τεράστια προβλήματα τα οποία αντιμετωπίζει και στο εσωτερικό και στο εξωτερικό.</p>
          <p>Και χαίρομαι πραγματικά ιδιαίτερα- και το επαναλαμβάνω για άλλη μια φορά- ότι η Βουλή των Ελλήνων με εξαίρεση το ΚΚΕ, έχει προσχωρήσει πλέον απόλυτα σε μια πολιτική που με συνέπεια χάραξε η Νέα Δημοκρατία, μια πολιτική που εξυπηρετεί τα εθνικά συμφέροντα, μια πολιτική που εξυπηρετεί αδιαμφισβήτητα τη βελτίωση των όρων διαβίωσης του Ελληνικού Λαού, μια πολιτική που στοχεύει στην οικονομική πρόοδο και ανάπτυξη της Χώρας, μια πολιτική αποδεκτή από όλο σχεδόν τον Ελληνικό Λαό.</p>
          <p>Σε αυτό το σημείο θα κάνω, κυρίες και κύριοι συνάδελφοι, μια παρένθεση και το κάνω συγχρόνως και ως πρόταση προς την Κυβέρνηση.</p>
          <p>Κύριε Υπουργέ, είμαστε όλοι σύμφωνοι, γιατί είμαστε μέλη μιας μεγάλης οικογένειας προηγμένων ευρωπαϊκών κρατών. Είμαστε υπεύθυνοι για την ψήφο που δώσαμε για τη Συνθήκη του Μάαστριχτ. Όμως, πολύ φοβούμαι, κύριε Υπουργέ, ότι ούτε οι Έλληνες Βουλευτές είναι τόσο πολύ και καλά ενημερωμένοι στις προϋποθέσεις και τις συνθήκες που ορίζονται από αυτήν τη Συνθήκη του Μάαστριχτ, αλλά και γενικότερα από τα πλεονεκτήματα που έχει η Χώρα μας από τη συμμετοχή της σε αυτήν τη μεγάλη ευρωπαϊκή οικογένεια.</p>
          <p>Στις προηγούμενες εκλογές, για την ανάδειξη Ευρωβουλευτών πιστεύω ότι έγινε ένα λάθος, το οποίο κατά την εκτίμηση τη δική μου δε θα πρέπει να επαναληφθεί. Και θα πρέπει να αναλάβει μια πρωτοβουλία η Κυβέρνηση και το Υπουργείο, μαζί με τα πολιτικά κόμματα να κάνουμε τις ανάλογες ενέργειες προβολής και τις επιδιώξεις της Χώρας της δικής μας, μέσα στην ευρωπαϊκή οικογένεια και να ενημερώσουμε τον Ελληνικό Λαό, τι σημαίνει για την Ελλάδα και τον Ελληνικό Λαό, η Χώρα μας, η Ελλάδα, να είναι μέλος της μεγάλης οικογένειας των Ευρωπαϊκών Κρατών.</p>
          <p>Ειλικρινά πιστεύω ότι η Συνθήκη του Μάαστριχτ είναι πράγματι μία Συνθήκη που θέτει τις θεμελιώδεις βάσεις για την πολιτική, οικονομική και νομισματική ενοποίηση της Ευρώπης. Θέτει τις προϋποθέσεις και τις βάσεις ώστε ο κάθε κοινοτικός πολίτης να μπορεί να ενδιαφέρεται συμμετέχοντας στα κοινά εκλεγόμενος στις δημοτικές εκλογές, στο μέλλον, εκπρόσωπος της περιοχής στην οποία ζει. Όλες αυτές οι τεράστιες ρυθμίσεις που δίδονται μέσω της Συνθήκης του Μάαστριχτ πολύ φοβούμαι ότι δεν είναι κτήμα ούτε του Ελληνικού Κοινοβουλίου και πολύ περισσότερο του Ελληνικού Λαού.</p>
          <p>Εκείνο το οποίο έχει σημασία με το υπό κρίση νομοσχέδιο, είναι ότι ο Ευρωπαίος πολίτης πλέον δεν αντιμετωπίζεται σαν ένας οικονομικός παράγων, αλλά σαν ένας παράγων μίας ευρύτερης δημοκρατικής κοινωνίας στην οποία μπορεί να ζει, να κινείται, να δραστηριοποιείται, να συμπεριφέρεται ωσάν να ζούσε στη χώρα του -σε μία δημοκρατική βέβαια χώρα- και ν’ απολαμβάνει όλων των ευεργετημάτων, αλλά να έχει και τις υποχρεώσεις του πολίτου της χώρας, στην οποία ζει.</p>
          <p>Κυρίες και κύριοι συνάδελφοι, εμείς σαν Νέα Δημοκρατία δεν έχουμε καμία αντίρρηση επί της αρχής του νομοσχεδίου. Και το νομοσχέδιο αυτό θα το ψηφίσουμε. Η αύξηση των Ευρωβουλευτών προήλθε από απόφαση του Συμβουλίου των Υπουργών. Ήταν πολύ ευνοϊκή για τη Χώρα μας, γιατί κερδίζουμε μία επιπλέον έδρα στο Ευρωπαϊκό Κοινοβούλιο.</p>
          <p>Επίσης, συμφωνούμε απόλυτα στο πλαφόν, στο πλαίσιο που τίθεται, του 3% για την εκλογή ευρωβουλευτών από ένα κόμμα που θα κατέβει αυτοτελώς στις εκλογές. Αλλά σ’ αυτό το σημείο θα ήθελα να έχω μία άποψη ξεκάθαρη της θέσεως του κόμματος που εκπροσωπώ, ότι δεν συμφωνούμε να είναι ενιαίο το 3% για τους συνασπισμούς των κομμάτων.</p>
          <p>Η διαδικασία αυτή εξάλλου είναι πάρα πολύ γνωστή στον Άρειο Πάγο. Δεν υπάρχουν πρόσθετες διαδικασίες που θα επιβεβαιώσουν αν ένα κόμμα είναι αυτοτελές ή συνασπισμός κομμάτων. Είναι διαδικασίες γνώριμες που έχουν γίνει και στο παρελθόν. Γίνονται και στις εθνικές εκλογές, γιατί να μην γίνονται και στις ευρωεκλογές. Γι’ αυτό και πιστεύω ότι θα πρέπει πράγματι να θεσπίσουμε το 3% για τ’ αυτοτελή κόμματα, ως προϋπόθεση εκλογής ευρωβουλευτών, και το 5% για τους συνασπισμούς των κομμάτων.</p>
          <p>Με αυτές τις παρατηρήσεις νομίζω ότι καλύπτεται το κύριο μέρος του νομοσχεδίου, το οποίο -σας επαναλαμβάνω- ότι το θεωρώ ουσιώδες, σημαντικό, γιατί πραγματικά είναι ένα επιπλέον βήμα αποφασιστικό, θα έλεγα, για την ενοποίηση της Ευρώπης, για την ενοποίηση των Ευρωπαϊκών Κρατών.</p>
          <p>Διότι, όταν θεσπίζουμε τον όρο του κοινοτικού πολίτη, όταν δεν κάνουμε διάκριση των Ευρωπαίων πολιτών που είναι εντεταγμένοι στην Ευρωπαϊκή Ένωση ως προς τα δικαιώματα και τις υποχρεώσεις τους και ως προς τη συμμετοχή τους στις δημοκρατικές διαδικασίες του κράτους που διαμένουν στο οποίο δεν είναι υπήκοοι, αυτή η διεύρυνση έχει μεγάλες πολιτικές διαστάσεις. Αυτό το χαιρετίζω σαν ένα σημαντικό γεγονός, διότι μπορεί να μην είμαστε όλοι ευχαριστημένοι από τους ρυθμούς προόδου της Ευρωπαϊκής Ένωσης, αλλά είναι βέβαιο ότι βήμα προς βήμα τίθεται και ένας λίθος για να φθάσουμε στο τέρμα της ευρωπαϊκής ολοκλήρωσης. Ένα σημαντικό βήμα προς αυτήν την κατεύθυνση είναι οι διατάξεις που ψηφίζουμε στο υπό ψήφιση νομοσχέδιο που αφορά τις προσεχείς ευρωεκλογές για την ανάδειξη των Ευρωβουλευτών.</p>
          <p>Ακόμη, ενώ παλαιότερα στην Ευρωπαϊκή Κοινότητα υπήρχε το πανίσχυρο Σώμα του Συμβουλίου των Υπουργών Εξωτερικών και το Συμβούλιο Κορυφής των Πρωθυπουργών των</p>
          <p>κρατών-μελών, εδώ βλέπουμε ότι ενισχύεται το Ευρωπαϊκό Κοινοβούλιο. Επομένως, μέσω των αντιπροσώπων ευρωβουλευτών των κρατών-μελών της Κοινότητας θα έχουν τη δυνατότητα να εκφράζονται οι λαοί της Ενωμένης Ευρώπης και να θέτουν όλα τα προβλήματα και θέματα που πρέπει να εξεταστούν για να φθάσουμε όσο το δυνατόν γρηγορότερα στην Ευρωπαϊκή Ενοποίηση.</p>
          <p>Κύριε Υπουργέ, χαίρομαι ιδιαίτερα γιατί φέρατε στο Κοινοβούλιο το θέμα των ετεροδημοτών. Ήταν ένα θέμα που με απησχόλησε όταν ήμουν Υπουργός Εσωτερικών. Ενθυμείσθε ότι είχα στείλει σε όλα τα Κόμματα τότε δύο επιστολές, μία τον Μάιο και μία τον Ιούνιο του 1993. Θα τις καταθέσω για τα Πρακτικά, για την ιστορία. Στις επιστολές αυτές έθεσα το πρόβλημα της ανάγκης αντιμετωπίσεως της ψήφου των ετεροδημοτών. Και αυτό διότι πίστευα και εξακολουθώ να πιστεύω ότι δεν είναι δυνατόν σήμερα με την πρόοδο της τεχνολογίας που υπάρχει σήμερα και με την πολιτική βούληση που μας διακατέχει όλους να αποστερήσουμε έστω και από έναν Έλληνα πολίτη την δυνατότητα να εκφράσει ελεύθερα την πολιτική του βούληση.</p>
          <p>Είχα μάλιστα καταθέσει από τις αρχές του Ιανουαρίου μία πρόταση νόμου για την αντιμετώπιση της ψήφου των ετεροδημοτών. Φυσικά αυτή η πρόταση νόμου έχει μία εντελώς διαφορετική αντιμετώπιση του θέματος από αυτήν που φέρνετε εσείς σήμερα. Στην εισηγητική έκθεση αυτής της προτάσεως νόμου που έχω καταθέσει ανέφερα ότι υπάρχουν πολλοί σοβαροί λόγοι που καθιστούν απαγορευτική την έκφραση βούλησης του πολίτη σε μία Δημοκρατία, όπως είναι η ηλικία του ψηφοφόρου, η υγεία του, η οικονομική του κατάσταση, η μητρότητα, η αδυναμία παρουσίας στη ψηφοφορία λόγω υπάρξεως ηλικιωμένων ασθενών, η αδυναμία της υπηρεσίας, διότι οι εργοδότες δεν δίνουν πολλές φορές τη δυνατότητα στους εργαζομένους να ταξιδεύουν και να επιτελέσουν το ύψιστο δημοκρατικό δικαίωμα που έχουν για να εκφραστούν με την ψήφο τους.</p>
          <p>Η ρύθμιση την οποία εμείς προτείναμε, είναι η ψήφος των ετεροδημοτών να μην ισχύσει μόνο στις Ευρωεκλογές, αλλά να ισχύσει και στις Εθνικές Εκλογές, όπως και στις Δημοτικές Εκλογές.</p>
          <p>Ξεκινήσαμε αρχικά με τη ρύθμιση του προβλήματος αυτού στις δύο μεγάλες περιφέρειες, στο λεκανοπέδιο της Αττικής και στη μείζονα περιφέρεια της Θεσσαλονίκης, όπου σύμφωνα με τα στοιχεία της Στατιστικής Υπηρεσίας, κατοικούν περίπου το 85% με 90% των ετεροδημοτών. Εκτιμάται επί τη βάσει της τελευταίας απογραφής, ότι οι ετεροδημότες ανέρχονται περίπου σε 1.300.000, και είναι ένα σημαντικότατο ποσοστό. Διότι αυτό το ποσοστό, κυρίες και κύριοι συνάδελφοι, αντιπροσωπεύει περίπου το 17% του εκλογικού σώματος. Άρα, η Πολιτεία έχει χρέος να εξασφαλίσει τις προϋποθέσεις, ώστε να εκφραστεί αυτό το 17% του Ελληνικού Λαού, διότι είναι καθοριστικό, αν θέλετε, για το ποιο κόμμα θα ανέλθει στην εξουσία και θα αναλάβει τις ευθύνες της διαχείρισης της εξουσίας, τις ευθύνες των εσωτερικών και των εξωτερικών προβλημάτων αυτής της Χώρας.</p>
          <p>Η ρύθμιση την οποία κάνατε είναι διαφορετική από το νομοσχέδιο που έχω καταθέσει και θα συζητηθεί ελπίζω τις επόμενες ημέρες στο Κοινοβούλιο. Η διαφορά είναι ότι δεν έχουμε τις χρονοβόρες διαδικασίες που θέτει το υπό κρίση νομοσχέδιο. Γι’ αυτό κι εμείς, διατηρούμε τις επιφυλάξεις μας. Διότι σε μία σύσκεψη στο Υπουργείο των Εσωτερικών, κατά την ομολογία του ίδιου του Υπουργού, υπολογίζει, ότι θα ψηφίσουν περίπου 200.000 ετεροδημότες στις επικείμενες Ευρωεκλογές δηλαδή περίπου το 1/6 των ετεροδημοτών.</p>
          <p>Πιστεύω ότι, αν αυτή είναι η φιλοδοξία του Υπουργείου των Εσωτερικών, αυτή η φιλοδοξία δεν υλοποιείται με το υπό κρίση νομοσχέδιο, κύριε Υπουργέ. Δέχομαι όμως την άποψη τη δική σας, ότι θα αποτελέσει έναν οδηγό, έναν πιλότο. Αλλά δεν λύνει το πρόβλημα.</p>
          <p>Η πρόταση της Νέας Δημοκρατίας, είναι ότι στο λεκανοπέδιο της Αττικής, αλλά και στη μείζονα περιφέρεια της Θεσσαλονίκης, εμείς δεν θέτουμε την προϋπόθεση εγγραφής στους εκλογικούς καταλόγους, αλλά δημιουργούμε εκλογικά τμήματα ψηφίσεως ετεροδημοτών, τα οποία καθορίζονται δι’ αποφάσεως του νομάρχου. Ο κάθε ετεροδημότης του κάθε νομού, γνωρίζει σε ποια περιοχή της μείζονος περιφέρειας θα πάει να ψηφίσει, και έτσι δίνουμε τη δυνατότητα σε όλους τους ετεροδημότες να επιτελέσουν το ύψιστο χρέος τους προς τη δημοκρατία, με τη συμμετοχή τους.</p>
        </speech>
        <speech by="andreas_lentakis" eId="debate_1994-03-01_speech_100">
          <from>ΑΝΔΡΕΑΣ ΛΕΝΤΑΚΗΣ</from>
          <p>Μόνο με το βιβλιάριο.</p>
        </speech>
        <speech by="ioannis_kefalogiannis" eId="debate_1994-03-01_speech_101">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Με το εκλογικό βιβλιάριο.</p>
          <p>Το πρόβλημα το οποίο ετέθη, κύριε Κοινοβουλευτικέ Εκπρόσωπε της Πολιτικής Άνοιξης, ήταν κατά πόσο διασφαλίζουμε το αδιάβλητο και την περίπτωση της διπλοψηφίας.</p>
          <p>Η πρόταση νόμου που έχουμε καταθέσει, προβλέπει δρακόντειες διατάξεις στις περιπτώσεις αυτές, μία εκ των οποίων είναι η υποχρεωτική επιβεβαίωση από τους δικαστικούς λειτουργούς των ετεροδημοτών που ψήφισαν στις δύο μείζονες περιφέρειες Αθηνών και Θεσσαλονίκης και θα ελεγχθούν στους Νομούς στους οποίους είναι εγγεγραμμένοι. Δηλαδή, θα επιβεβαιωθεί όσοι ετεροδημότες του Νομού Ρεθύμνης ψηφίσουν εδώ. Οι κατάλογοι ετεροδημοτών θα πάνε σε κάθε κοινότητα και θα ελεγχθούν. Βέβαια, το χρονικό διάστημα είναι μακρό και είναι μια διαδικασία που θα απαιτήσει ορισμένους μήνες. Αλλά, πιστεύω ότι με την αύξηση των ποινών με χρηματικά πρόστιμα που επιβάλλουμε στην πρόταση νόμου της Νέας Δημοκρατίας -και εγώ προσωπικά πιστεύω ότι δε θα βρεθεί κανένας Έλληνας πολίτης...</p>
        </speech>
        <speech by="nikitas_benizelos" eId="debate_1994-03-01_speech_102">
          <from>Νικήτας Βενιζέλος</from>
          <p>Κύριε Κεφαλογιάννη, περάσατε τα δύο λεπτά που ζητήσατε.</p>
        </speech>
        <speech by="ioannis_kefalogiannis" eId="debate_1994-03-01_speech_103">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Τελείωσα, κύριε Πρόεδρε. Εξάλλου, δε βλέπω και ιδιαίτερη προθυμία συμμετοχής στη συζήτηση σήμερα. Επομένως, πιστεύω ότι το νομοσχέδιο θα τελειώσει σύντομα. Και εμείς σαν Αντιπολίτευση πρέπει να έχουμε τη δυνατότητα λόγου ...</p>
        </speech>
        <speech by="nikitas_benizelos" eId="debate_1994-03-01_speech_104">
          <from>Νικήτας Βενιζέλος</from>
          <p>Δηλαδή, να καταργήσουμε τον Κανονισμό;</p>
        </speech>
        <speech by="ioannis_kefalogiannis" eId="debate_1994-03-01_speech_105">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Συμφωνώ μαζί σας. Μία ανοχή ζήτησα για να ολοκληρώσω το θέμα των ετεροδημοτών, για να μη ξαναπάρω το λόγο.</p>
        </speech>
        <speech by="nikitas_benizelos" eId="debate_1994-03-01_speech_106">
          <from>Νικήτας Βενιζέλος</from>
          <p>Μα, έχετε δευτερολογία. Αυτή είναι η πρωτολογία σας. Σας παρακαλώ, τελειώστε.</p>
        </speech>
        <speech by="ioannis_kefalogiannis" eId="debate_1994-03-01_speech_107">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Τελειώνοντας, κύριε Πρόεδρε, θα ήθελα να τονίσω ότι εμείς από την πλευρά τη δική μας ως Νέα Δημοκρατία με την πρόταση την οποία έχουμε καταθέσει πριν έλθει προς ψήφιση το νομοσχέδιο το οποίο συζητάμε σήμερα, δίναμε λύση για όλους τους ετεροδημότες. Αυτό το οποίο σήμερα θεσμοθετούμε, δηλαδή της εγγραφής εις τους οικείους δήμους ή κοινότητες ετεροδημοτών, θα μπορεί να εφαρμοστεί στον υπόλοιπο ελλαδικό χώρο, όπου κατοικεί περίπου το 10% των ετεροδημοτών της Χώρας.</p>
          <p>Το πρόβλημα, λοιπόν, είναι οι ετεροδημότες του λεκανοπεδίου της Αττικής και της Θεσσαλονίκης. Και στο πρόβλημα αυτό εμείς από την πλευρά τη δική μας δίνουμε λύση, λύση που, όταν θα διαβάσετε την πρόταση νόμου αυτή, πιστεύω ότι θα την υιοθετήσετε.</p>
          <p>Με αυτές τις παρατηρήσεις τελείωσα, κύριε Πρόεδρε. Ευχαριστώ για την ανοχή σας. Εμείς ως Νέα Δημοκρατία θα ψηφίσουμε το νομοσχέδιο επί της αρχής του.</p>
        </speech>
        <scene>(Χειροκροτήματα από την Πτέρυγα της Νέας Δημοκρατίας)</scene>
        <speech by="ioannis_kefalogiannis" eId="debate_1994-03-01_speech_108">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>(Στο σημείο αυτό ο Βουλευτής κ. Ι. Κεφαλογιάννης καταθέτει στα Πρακτικά τα σχετικά έγγραφα τα οποία έχουν ως εξής:</p>
          <p>"ΥΠΟΥΡΓΕΙΟ ΕΣΩΤΕΡΙΚΩΝ</p>
          <p>ΓΡΑΦΕΙΟ ΥΠΟΥΡΓΟΥ Αθήνα 25/5/1993</p>
          <p>Αρ. Πρωτ. 8955</p>
          <p>1. ΝΕΑ ΔΗΜΟΚΡΑΤΙΑΝ</p>
          <p>Ρηγίλλης 18</p>
          <p>106 74 Αθήνα</p>
          <p>2. ΠΑ.ΣΟ.Κ.</p>
          <p>Χαριλάου Τρικούπη 31</p>
          <p>106 81 Αθήνα</p>
          <p>3. ΣΥΝΑΣΠΙΣΜΟΝ ΤΗΣ ΑΡΙΣΤΕΡΑΣ</p>
          <p>Θεμιστοκλέους 7</p>
          <p>106 77 Αθήνα</p>
          <p>4. Κ.Κ.Ε.</p>
          <p>ΠΕΡΙΣΣΟΣ</p>
          <p>ΘΕΜΑ: Ψηφοφορία Ετεροδημοτών</p>
          <p>Ως γνωστόν σύμφωνα με την ισχύουσα νομοθεσία εκλογής Βουλευτών οι εκλογείς ψηφίζουν στους Δήμους και τις Κοινότητες στους εκλογικούς καταλόγους των οποίων είναι γραμμένοι με εξαίρεση τους Δημοσίους υπαλλήλους και στρατιωτικούς, οι οποίοι ψηφίζουν βάσει ειδικών εκλογικών καταλόγων στο τόπο διαμονής των.</p>
          <p>Αποτέλεσμα του ισχύοντος ως άνω καθεστώτος είναι η μετακίνηση μεγάλου μέρους ψηφοφόρων από τον τόπο κατοικίας των στο τόπο ασκήσεως του εκλογικού τους δικαιώματος.</p>
          <p>Οι μετακινήσεις αυτές που συνήθως γίνονται σε μεγάλες αποστάσεις συνεπάγονται πέρα της ταλαιπωρίας, οικονομικές επιβαρύνσεις, οι οποίες πολλές φορές δεν δύνανται να αντιμετωπισθούν, προς δε και απώλεια απασχολήσεως σημαντικού αριθμού εργασίμων ημερών.</p>
          <p>Συνεπεία των ανωτέρω εθεσπίσθη η διάταξη του εκλογικού νόμου περί μη υποχρεωτικής ασκήσεως του εκλογικού δικαιώματος στις περιπτώσεις όπου η απόσταση μεταξύ τόπου κατοικίας και ασκήσεως του εκλογικού δικαιώματος είναι μεγαλύτερη των διακοσίων (200) χιλιομέτρων.</p>
          <p>Η ρύθμιση αυτή οδηγεί κατ’ ουσίαν στη μη άσκηση από σημαντικό μέρος ψηφοφόρων του υπερτάτου δικαιώματος κάθε πολίτου να ασκήσει το εκλογικόν του δικαίωμα.</p>
          <p>Εν όψη των ανωτέρω το Υπουργείο κρίνει ότι υπάρχει ανάγκη μελέτης του θέματος παροχής δυνατότητας στους ετεροδημότες να ασκήσουν το εκλογικό τους δικαίωμα στον τόπο κατοικίας των με πλήρη εξασφάλιση του απορρήτου και των εγγυήσεων αδιαβλήτου και ανεπηρέαστου εκφράσεων της βουλήσεως του ψηφοφόρου.</p>
          <p>Προκειμένου να εξαχθούν συμπεράσματα παρακαλούμε όπως ορίσετε εκπρόσωπό σας για τη συμμετοχή του σε σύσκεψη που θα γίνει στο Υπουργείο Εσωτερικών υπό την Προεδρία μας την 9ην Ιουνίου 1993 ημέραν Τετάρτην και ώραν 1 μ.μ. (3ος όροφος αίθουσα συσκέψεων Υπουργού).</p>
          <p>Με τιμή</p>
          <p>ΓΙΑΝΝΗΣ ΚΕΦΑΛΟΓΙΑΝΝΗΣ"</p>
          <p>"ΥΠΟΥΡΓΕΙΟ ΕΣΩΤΕΡΙΚΩΝ Αθήνα, 15 Ιουνίου 1993</p>
          <p>ΓΡΑΦΕΙΟ ΥΠΟΥΡΓΟΥ Αριθ. Πρωτ. Κ.9383</p>
          <p>ΠΡΟΣ : 1. ΝΕΑ ΔΗΜΟΚΡΑΤΙΑ (Ν.Δ.)</p>
          <p>Ρηγίλλης 18</p>
          <p>10674 Αθήνα</p>
          <p>2. ΠΑΝΕΛΛΗΝΙΟ ΣΟΣΙΑΛΙΣΤΙΚΟ</p>
          <p>ΚΙΝΗΜΑ (ΠΑ.ΣΟ.Κ.)</p>
          <p>Χαριλάου Τρικούπη 31</p>
          <p>10681 Αθήνα</p>
          <p>3. ΣΥΝΑΣΠΙΣΜΟ ΤΗΣ ΑΡΙΣΤΕΡΑΣ</p>
          <p>ΚΑΙ ΤΗΣ ΠΡΟΟΔΟΥ</p>
          <p>Θεμιστοκλέους 7</p>
          <p>10677 Αθήνα</p>
          <p>4. ΚΟΜΜΟΥΝΙΣΤΙΚΟ ΚΟΜΜΑ</p>
          <p>ΕΛΛΑΔΑΣ (Κ.Κ.Ε.)</p>
          <p>Λεωφ. Ηρακλείου 145</p>
          <p>14231 Ν. Ιωνία</p>
          <p>ΘΕΜΑ: ΨΗΦΟΦΟΡΙΑ ΕΤΕΡΟΔΗΜΟΤΩΝ</p>
          <p>Στη συνέχεια της επιστολής μας αριθ. 8955/25.5.1993, καθώς και των απόψεων που ανταλλάξαμε με εκπροσώπους σας κατά την σύσκεψη που πραγματοποιήθηκε στο Υπουργείο Εσωτερικών στις 9 Ιουνίου 1993, αναφορικά με το αντικείμενο του θέματος, σας γνωρίζουμε τα ακόλουθα:</p>
          <p>1. Με την ονομασία "Ετεροδημότες", στα εκλογικά θέματα, αποκαλούμε τους εκλογείς εκείνους που διαμένουν εντός μεν της Χώρας, αλλά μακράν του τόπου εγγραφής τους στους εκλογικούς καταλόγους και ασκήσεως του εκλογικού τους δικαιώματος.</p>
          <p>Το πρόβλημα είναι πολύ παλαιό και αρκετά γνωστό σε όλους. Με την πάροδο του χρόνου, κατέστη οξύτατο, λόγω της μετακινήσεως πληθυσμού προς τα μεγάλα αστικά κέντρα. Σήμερα, μόνο στις δύο Μητροπολιτικές περιοχές Αθηνών και Θεσσαλονίκης, υπολογίζονται οι "ετεροδημότες" ότι αγγίζουν, αν δεν υπερβαίνουν, το ένα εκατομμύριο (1.000.000) εκλογείς.</p>
          <p>Η μέχρι σήμερα αντιμετώπιση του σοβαρού αυτού θέματος αφέθηκε στη "Φιλοπατρία" των εκλογέων και στη φροντίδα των κομμάτων και των υποψηφίων Βουλευτών.</p>
          <p>Η Κυβέρνηση, κατά τη συζήτηση στη Βουλή του Νόμου 1907/1990 "Επαναφορά σε ισχύ διατάξεων του π.δ. 152/1985 (ΦΕΚ 55 Α’ ), τροποποίηση και συμπλήρωση αυτών, καθώς και τροποποίηση διατάξεων του π.δ. 265/1989 (ΦΕΚ 126 Α’ ) της νομοθεσίας για την εκλογή βουλευτών" και ύστερα από ομόθυμη θέση ολοκλήρου του Σώματος, δεσμεύτηκε να μελετήσει το θέμα και ει δυνατόν να εξεύρει τρόπους αντιμετωπίσεώς του, επί σκοπώ οι "ετεροδημότες" να ψηφίζουν στον τόπο διαμονής τους, τους συνδυασμούς και τους υποψηφίους βουλευτές του τόπου εγγραφής τους στους εκλογικούς καταλόγους (καταγωγής τους θα λέγαμε). Τούτο δε, διότι πίστη όλων μας είναι, ότι η Πολιτεία πρέπει να παρέχει όλες τις δυνατότητες και όλα τα μέσα για να διασφαλίσει στους πολίτες της την ακώλυτη, αλλά και άνετη άσκηση από αυτούς του εκλογικού τους δικαιώματος επί του οποίου εδράζεται ολόκληρο το οικοδόμημα του δημοκρατικού μας πολιτεύματος.</p>
          <p>2. Το Υπουργείο έχοντας επίγνωση της σοβαρότητας του εγχειρήματος και των δυσκολιών, προτείνει, σε πρώτη φάση και για τις αμέσως προσεχείς βουλευτικές εκλογές, να αντιμετωπισθεί το θέμα των ετεροδημοτών που διαμένουν προσωρινώς ή μονίμως στις εκλογικές περιφέρειες των Νομών Αττικής και Θεσσαλονίκης, όπου και ο μεγάλος όγκος των ετεροδημοτών. Το μέτρο αυτό δεν θα ισχύει για τους εκλογείς του Νομού Αττικής που μένουν στην περιοχή του Νομού Θεσσαλονίκης και τους εκλογείς του Νομού Θεσσαλονίκης που μένουν στο Νομό Αττικής, καθώς και για τους ετεροδημότες των δύο αυτών μητροπολιτικών κέντρων που προέρχονται από τους όμορους νομούς της Αττικής και Θεσσαλονίκης.</p>
          <p>Οι έχοντες δικαίωμα να ψηφίσουν στους Νομούς Αττικής και Θεσσαλονίκης, θα έχουν την ευχέρεια, αν το επιθυμούν, να πάνε στον τόπο της εκλογικής τους εγγραφής για να ψηφίσουν, με δικά τους όμως μέσα και φροντίδα.</p>
          <p>Με τον τρόπο αυτό αντιμετωπίζεται το όλο πρόβλημα της ψηφοφορίας των ετεροδημοτών σε ποσοστό 85%-90% και περιορίζονται οι διαδικαστικές δυσκολίες. Η εφαρμογή του μέτρου σε όλη την επικράτεια δεν είναι εφικτή, γιατί θα αυξήσει υπέρμετρα τα προβλήματα και τις δυσκολίες, οι οποίες στην παρούσα φάση είναι αξεπέραστες.</p>
          <p>3. Για το προ και μέχρι της ψηφοφορίας χρονικό διάστημα θα μεθοδευθούν και θα ολοκληρωθούν τα ακόλουθα:</p>
          <p>α. Νομοθετική ρύθμιση του θέματος, ανάλογη της προβλεπόμενης στο άρθρο 45 της εκλογικής νομοθεσίας για τους εποχιακώς μετακινούμενους.</p>
          <p>β. Υπολογισμός κατά βάσιμη προσέγγιση, με στοιχεία της Εθνικής Στατιστικής Υπηρεσίας, των ετεροδημοτών του Λεκανοπεδίου Αττικής και του Νομού Θεσσαλονίκης, κατά τόπο προέλευσης ήτοι δήμο ή κοινότητα, αριθμητικά.</p>
          <p>γ. Έγκαιρη εξεύρεση καταστημάτων ψηφοφορίας για τη σύσταση ιδίων εκλογικών τμημάτων ετεροδημοτών, όσα απαιτούνται για κάθε νομό.</p>
          <p>δ. Σύσταση ιδίων εφορευτικών επιτροπών. Τα λαϊκά μέλη των εφορευτικών επιτροπών θα ορίζονται κατά τη διαδικασία που προβλέπεται από την εκλογική νομοθεσία, αλλά από εκλογείς που είναι γραμμένοι στους εκλογικούς καταλόγους του δήμου ή της κοινότητας της έδρας του εκλογικού τμήματος ετεροδημοτών.</p>
          <p>ε. Διορισμός δικαστικών αντιπροσώπων, φρουράς κ.λπ..</p>
          <p>στ. Εφοδιασμός των τμημάτων αυτών, στον κατάλληλο χρόνο, με εκλογικούς καταλόγους της εκλογικής περιφέρειας στους οποίους είναι γραμμένοι και λοιπό εκλογικό υλικό και φυσικά με ψηφοδέλτια της εκλογικής περιφέρειας που ανήκουν οι ετεροδημότες.</p>
          <p>ζ. Κάθε τμήμα θα έχει 800 περίπου ψηφοφόρους που θα προέρχονται από τον αυτό Δήμο ή από 2 ή περισσότερες κοινότητες του αυτού Νομού, στεγασμένο κατά προτίμηση σε σχολικά συγκροτήματα και σε καθορισμένες περιοχές (συνοικίες) των νομών Αττικής και Θεσσαλονίκης που είναι συνήθως εγκατεστημένοι σε μεγάλο σχετικώς αριθμό ετεροδημότες προερχόμενοι από την αυτή περιφέρεια.</p>
          <p>η. Κατά τα λοιπά η διαδικασία ψηφοφορίας θα είναι η αυτή με την σε όλους μας γνωστή (επίδειξη εκλογικού βιβλιαρίου και ταυτότητος, ανεύρεση στους εκλογικούς καταλόγους, εγγραφή στο πρωτόκολλο ψηφοφορίας, παραλαβή ψηφοδελτίων συνδυασμών και υποψηφίων τόπου εγγραφής (καταγωγής), παραβάν, κάλπη, σφράγισμα εκλογικού βιβλιαρίου ότι εψήφισε και διάτρηση της αστυνομικής ταυτότητας).</p>
          <p>4. Μετά την ψηφοφορία θα ακολουθήσουν οι κατωτέρω διαδικασίες, σύμφωνα πάντα με τα οριζόμενα από την ισχύουσα εκλογική νομοθεσία, ήτοι:</p>
          <p>α. Άνοιγμα κάλπης και καταμέτρηση ψηφοδελτίων και σταυρών προτιμήσεως.</p>
          <p>β. Σύνταξη των προβλεπόμενων πρακτικών της εφορευτικής επιτροπής.</p>
          <p>γ. Ανακοίνωση αποτελέσματος δια τηλεγραφήματος στο Νομάρχη απ’ όπου προέρχονται οι ετεροδημότες του ειδικού εκλογικού τμήματος.</p>
          <p>δ. Μεταφορά εκλογικών σάκων. Οι δικαστικοί αντιπρόσωποι θα παραδώσουν τους εκλογικούς σάκους στο Εφετείο ή Πρωτοδικείο Αθηνών ή Θεσ/νίκης και από εκεί με συνοδεία εκπροσώπου εκάστου αρμοδίου Πρωτοδικείου μεταφορά και παράδοση στο Πρωτοδικείο, για την ενέργεια των δεόντων κατά το νόμο.</p>
          <p>5. Πέρα από τα ανωτέρω επισημαίνονται και τα ακόλουθα:</p>
          <p>α. Όπως τονίσαμε και στη σύσκεψη η συνολική αντιμετώπιση του όλου θέματος της ψηφοφορίας των ετεροδημοτών ήτοι των ετεροδημοτών όλης της χώρας δεν είναι δυνατόν να αντιμετωπισθεί σ’ αυτή τη φάση. Όπως δεν είναι δυνατόν να αντιμετωπισθεί η δυνατότητα ψηφοφορίας των κατοίκων του εξωτερικού (μεταναστών, ναυτικών, φοιτητών κ.λπ.).</p>
          <p>β. Οι δημόσιοι υπάλληλοι και στρατιωτικοί που υπηρετούν στους Νομούς Αττικής και Θεσ/νίκης θα ασκήσουν το εκλογικό τους δικαίωμα ως ετεροδημότες, εφόσον δεν είναι γραμμένοι στους εκλογικούς καταλόγους των δύο αυτών νομών.</p>
          <p>γ. Για τους στρατιωτικούς που θα αποσταλούν ως φρουρές σε περιοχές εκτός των νομών Αττικής και Θεσσαλονίκης όπου υπηρετούν θα εφαρμοσθεί η ισχύουσα εκλογική νομοθεσία.</p>
          <p>δ. Το Υπουργείο Εσωτερικών, όπως τονίσαμε και στη σύσκεψη είναι αποφασισμένο να περιφρουρήσει το απόρρητο και αδιάβλητο της ψηφοφορίας των ετεροδημοτών και θα λάβει όλα τα προς τούτο αναγκαία μέτρα. Θα θεσπίσει δειγματοληπτικό ή και υποχρεωτικό έλεγχο για τυχόν διπλοψηφίες των ετεροδημοτών και εφόσον συμφωνείτε και εσείς και αυστηρότερες ποινές γι’ αυτούς. Πιστεύουμε ότι ο κάθε εκλογέας, έχοντας υπόψη τις βαριές ποινές που θα του υποβληθούν σε περίπτωση διπλοψηφίας, δεν θα το τολμήσει.</p>
          <p>Εξάλλου όπως είναι γνωστό εδώ και σαράντα χρόνια ισχύει το σύστημα της ψηφοφορίας των εποχιακώς μετακινουμένων εκλογέων (άρθρο 45 εκλογικής νομοθεσίας) χωρίς να παρουσιασθεί περίπτωση διπλοψηφίας. Επίσης και για τους δημοσίους υπαλλήλους και στρατιωτικούς, γενικά, που ψηφίζουν κατά την διαδικασία του άρθρου 27 της εκλογικής νομοθεσίας από το 1963, ενώ είχαν θεωρητικά την δυνατότητα διπλοψηφίας, δεν εντοπίσθηκε ούτε και καταγγέλθηκε καμμία τέτοια περίπτωση.</p>
          <p>ε. Οποιαδήποτε τυχόν θετική πρότασή σας για την εξασφάλιση των πρόσθετων εγγυήσεων θα μας ήταν χρήσιμη.</p>
          <p>6. Είμαστε βέβαιοι ότι θα συμφωνήσετε με τις παραπάνω προτάσεις μας οι οποίες στοχεύουν στην εξυπηρέτηση του 85%-90% των ετεροδημοτών για τις αμέσως επόμενες γενικές βουλευτικές εκλογές που θα διενεργηθούν την άνοιξη του 1994 και είναι χρέος της πολιτείας να διευκολύνει τους πολίτες στην άσκηση του Συνταγματικού εκλογικού τους δικαιώματος.</p>
          <p>7. Μετά από τα παραπάνω παρακαλούμε να έχουμε τις προτάσεις σας το ταχύτερο δυνατόν.</p>
          <p>Με τιμή</p>
          <p>ΙΩΑΝΝΗΣ ΚΕΦΑΛΟΓΙΑΝΝΗΣ</p>
          <p>ΥΠΟΥΡΓΟΣ ΕΣΩΤΕΡΙΚΩΝ")</p>
        </speech>
        <speech by="nikitas_benizelos" eId="debate_1994-03-01_speech_109">
          <from>Νικήτας Βενιζέλος</from>
          <p>Ο Κοινοβουλευτικός Εκπρόσωπος του Κ.Κ.Ε. κ. Σκυλλάκος, έχει το λόγο.</p>
        </speech>
        <speech by="antonis_skullakos" eId="debate_1994-03-01_speech_110">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Οι αναφορές που γίνονται για τη δημοκρατία στην Ευρωπαϊκή Ένωση και για τα βήματα, νομίζω ότι δεν έχουν σχέση με την πραγματικότητα. Εξήγησα στην προηγούμενη ομιλία μου για το ρόλο του Κοινοβουλίου, για το ρόλο του Συμβουλίου των Πρωθυπουργών, των Υπουργών, για το ρόλο της Κομισιόν. Να μην επαναλάβω αυτά, απλώς να υπενθυμίσω δύο θέματα, γιατί ακούγεται ξανά ότι το 98% της Ελληνικής Βουλής ψήφισε το Μάαστριχτ. Του Ελληνικού Λαού;</p>
          <p>Τα Κόμματα όλα εδώ θέλησαν να μη γίνει δημοψήφισμα. Και γνωρίζετε πολύ καλά τα γκάλοπ, ότι θα ήταν πολύ μεγάλο το ποσοστό εκείνο το οποίο θα αντιδρούσε στις επιλογές σας, όπως γίνεται και σε άλλες χώρες.</p>
          <p>Δεύτερο ζήτημα: Δημοκρατία. Για κεντρικά ζητήματα που χαράσσουν γραμμή για το μέλλον της Χώρας μας για πολλά χρόνια, υπήρξε άρνηση στοιχειώδους ενημέρωσης από τις Κυβερνήσεις και της Νέας Δημοκρατίας και του ΠΑ.ΣΟ.Κ.</p>
          <p>Για τη Λευκή Βίβλο, ζητούσαμε ή δε ζητούσαμε να γίνει συζήτηση εδώ στη Βουλή, πριν συμφωνήσει ο Πρωθυπουργός; Το ίδιο και για τη ΓΚΑΤ, ζητούσαμε να γίνει συζήτηση. Και υπήρξε άρνηση να ενημερωθούμε και στην Επιτροπή Ευρωπαϊκών Υποθέσεων και στην Ολομέλεια της Βουλής.</p>
          <p>Ας αφήσουμε, λοιπόν, τα μεγάλα λόγια για τη Δημοκρατία και ας έλθουμε στο συγκεκριμένο νομοσχέδιο. Βεβαίως δεν είναι απλή αναλογική, όταν κάποια κόμματα που θα πιάσουν 2,5% θα μείνουν απέξω και τις έδρες αυτές θα κερδίσουν τα κόμματα που θα περάσουν το 3%.</p>
          <p>Και αν για την Ελλάδα, έτσι όπως είναι σήμερα οι πολιτικοί σχηματισμοί, δεν φαίνεται αυτό τόσο φανερά, δείτε στην Αγγλία ή στη Γερμανία τι γίνεται. Εκεί ένα κόμμα με 2,90% θέλει 1.500.000 ψήφους. Και μπορεί να πάρει 1.450.000 ψήφους και να μείνει έξω από την Ευρωβουλή. Και σας λέω ότι αποκλείονται 56 Ευρωβουλευτές και 36 πολιτικά κόμματα και κινήσεις από το Ευρωκοινοβούλιο, με το πλαφόν του 3%. Γιατί, λοιπόν, είναι δημοκρατικό το μέτρο και γιατί είναι απλή αναλογική;</p>
          <p>Επίσης, λειτουργεί αποτρεπτικά στο να τολμήσει κάποιος νέος πολιτικός σχηματισμός να διεκδικήσει έδρα. Μπαίνει στο στίβο μία ομάδα ανθρώπων, θέλουν να κάνουν μία πολιτική κίνηση και με το 3% και τα άλλα πλαφόν, τα οποία μπαίνουν σταθερά, αποτρέπεται το να ακουστούν φωνές και συσπειρώνονται όλοι στα δύο, τρία μεγαλύτερα Κόμματα.</p>
          <p>Συμφωνούμε με την αφαίρεση του 5% για τους συνασπισμούς, καλό είναι, αλλά έχω ένα ερώτημα: Η κατάργησή του δεν έρχεται σε αντίθεση με την ενιαία ρύθμιση που ψηφίστηκε στο Ευρωκοινοβούλιο και που δεσμευτήκατε στη σοσιαλιστική ομάδα;</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_111">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Μόνο για το 3%.</p>
        </speech>
        <speech by="antonis_skullakos" eId="debate_1994-03-01_speech_112">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Μόνο για το 3%. Το 5% ήταν πρωτοβουλία δική σας, εδώ στην Ελλάδα;</p>
        </speech>
        <speech by="georgios_daskalakis" eId="debate_1994-03-01_speech_113">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Ήταν υπέρβαση δική μας!</p>
        </speech>
        <speech by="antonis_skullakos" eId="debate_1994-03-01_speech_114">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Καλώς λέμε ότι καταργείται το 5%, αλλά είχα την απορία, πώς επιμένουμε στο 3%, για την ενιαία ρύθμιση και στο 5% όχι.</p>
          <p>Στο δεύτερο που επιμένω, είναι η υποχρεωτική ψηφοφορία γι’ αυτούς που δεν θα προλάβουν στις 24 του μηνός. Τι θα γίνει, όμως, για το φτωχότερο κόσμο, το μισθοσυντήρητο, που δεν του φτάνουν τα λεφτά να πάει -με άλλα άτομα της</p>
          <p>οικογένειας, μαζί με τα παιδιά καμία φορά, γιατί δεν έχει πού να τα αφήσει- ιδιαίτερα στις μεγάλες αποστάσεις, στην Κρήτη, στα νησιά; Ποιος θα τα πληρώσει αυτά;</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_115">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Να δηλώσουν έως τις 24 του μηνός.</p>
        </speech>
        <speech by="antonis_skullakos" eId="debate_1994-03-01_speech_116">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Δε θα δηλώσουν ως τις 24 του μηνός, παρά την καμπάνια που θα γίνει. Δεν έχει εθιστεί ο κόσμος, δεν έχει πειστεί, ο χρόνος είναι λίγος. Είναι ένα αντικειμενικό πρόβλημα. Άλλο να είχαμε ένα χρόνο μπροστά μας, να το συζητούσαμε.</p>
          <p>Εν πάση περιπτώσει περιμένουμε μία απάντηση στην πρότασή μας -δε ζητάμε τίποτα τρομερό- να μεταφερθούν δωρεάν. Δεν είναι σωστό, τα Κόμματα που έχουν χρήματα, να πληρώσουν τα έξοδα μεταφοράς και οι άλλοι να έχουν σοβαρότερο πρόβλημα και να απειλούνται με ποινή φυλάκισης και με διοικητικά μέτρα. Δεν είναι δημοκρατικό αυτό.</p>
        </speech>
        <speech by="grigoris_niotis" eId="debate_1994-03-01_speech_117">
          <from>ΓΡΗΓΟΡΗΣ ΝΙΩΤΗΣ</from>
          <p>Τι να γίνει;</p>
        </speech>
        <speech by="antonis_skullakos" eId="debate_1994-03-01_speech_118">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Να παραχωρηθούν δωρεάν εισιτήρια, για να μεταφερθούν. Δεν είναι σωστό, δεν είναι δημοκρατικό; Τώρα κατά 50% γίνεται η έκπτωση. Να είναι δωρεάν. Δεν μιλάω για αεροπλάνο, εννοώ για καράβια και τα άλλα μέσα συγκοινωνίας.</p>
          <p>Μία άλλη παρατήρηση που έχω, κύριε Υπουργέ, είναι ότι επείγει να συγκροτηθεί η Διακομματική Επιτροπή. Δεν αφορά το νομοσχέδιο, αφορά όμως πρώτα και κύρια την καμπάνια που ξεκινά στις 4 του μηνός. Διότι η καμπάνια αυτή εντάξει να λέει "ελάτε να γραφτείτε στους ειδικούς εκλογικούς καταλόγους ως ετεροδημότες", αλλά το τι μήνυμα θα περνάει σε σχέση με τις Ευρωεκλογές είναι ένα ζήτημα. Πρέπει να ξεκινήσει η Διακομματική Επιτροπή το έργο της από την αρχή, χωρίς να υπάρχει μεροληψία υπέρ της μίας άποψης για την ΕΟΚ ή υπέρ της άλλης άποψης για την ΕΟΚ. Μιλάω κυρίως για τα μέσα μαζικής ενημέρωσης.</p>
          <p>Σας είπα στην επιτροπή ότι έγιναν κάποιες εκπομπές στην ΕΡΤ με αποκλεισμό του ΚΚΕ. Ήταν εκπρόσωποι Ευρωβουλευτές από όλα τα Κόμματα, εκτός από το δικό μας.</p>
          <p>Επίσης, διάβασα στα πρακτικά της διαρκούς επιτροπής, στο τέλος της ομιλίας σας και κάτω από την πίεση των απόψεων που ακούγονταν -ότι τα Κόμματα δεν κάνουν καλές επιλογές, όσον αφορά τους υποψήφιους Ευρωβουλευτές τους, ότι δηλαδή το κάθε Κόμμα δεν κάνει τις σωστότερες επιλογές για το ποιοι θα είναι στη λίστα της Ευρωβουλής και το ποιοι θα εκλέγονται εν πάση περιπτώσει- ότι είπατε, τα εξής: "Θα ήταν πολύ δημοκρατικό να βάλουμε ενιαίες αρχές για όλα τα Κόμματα στον τρόπο εκπροσώπησης των Ελλήνων πολιτών. Θα μπορούσαμε να το συνδέσουμε και με τη χρηματοδότηση των Κομμάτων, κάτι που γίνεται σε άλλες χώρες".</p>
          <p>Δεν αφορά το νομοσχέδιο, αλλά αυτό είναι ένα πολιτικό πρόβλημα. Θα επιβάλλετε εσείς αρχές στο πώς θα επιλέγει το ΚΚΕ ή το κάθε Κόμμα τους Ευρωβουλευτές του ή τη λίστα; Και αν δεν εφαρμόζονται αυτές οι αρχές, τι εννοείτε; Δεν θα υπάρχει η χρηματοδότηση;</p>
          <p>Δεν το έχω καταλάβει. Ίσως να μην είναι γραμμένο σωστά στα Πρακτικά. Θα ήθελα μία διευκρίνιση όσον αφορά αυτό.</p>
        </speech>
        <speech by="nikitas_benizelos" eId="debate_1994-03-01_speech_119">
          <from>Νικήτας Βενιζέλος</from>
          <p>Ο κ. Σουμάκης, Εισηγητής της Πλειοψηφίας, έχει το λόγο.</p>
        </speech>
        <speech by="stauros_soumakis" eId="debate_1994-03-01_speech_120">
          <from>ΣΤΑΥΡΟΣ ΣΟΥΜΑΚΗΣ</from>
          <p>Κύριε Πρόεδρε, μετά βέβαια από τη σύμφωνο γνώμη των περισσοτέρων στην Αίθουσα αυτή, δε θα είχε να πει κανείς τίποτα σε σχέση με τη συζήτηση που προηγήθηκε γι’ αυτό το τόσο σημαντικό νομοσχέδιο. Πραγματικά πιο σημαντικό είναι ακόμη ότι συμφωνούμε σχεδόν όλοι.</p>
          <p>Δεν είναι περίεργο, κύριε Σκυλλάκο, ότι πρέπει να συμφωνούμε σε κάποια πράγματα και ούτε υποκρύπτει κάποια συνωμοσία, που είπατε για την Ευρωβουλή. Συμφωνίες αυτού του είδους -που μάλιστα έχουν, θα έλεγα, όχι και τόσο μεγάλη σημασία για ορισμένα πράγματα- είναι πολύ μικρότερης σημασίας από άλλες συμφωνίες, που καμιά φορά κάνουν τα Κόμματα και οι οποίες έχουν τεράστιες επιπτώσεις στην πολιτική ζωή του Τόπου. Δεν είναι κακό. Καλό είναι να υπάρχουν συμφωνίες πότε-πότε.</p>
        </speech>
        <speech by="antonis_skullakos" eId="debate_1994-03-01_speech_121">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Πού διαφωνείτε;</p>
        </speech>
        <speech by="stauros_soumakis" eId="debate_1994-03-01_speech_122">
          <from>ΣΤΑΥΡΟΣ ΣΟΥΜΑΚΗΣ</from>
          <p>Δε διαφωνούμε. Εσείς διαφωνείτε και βλέπετε να υποκρύπτονται παράνομες και σατανικές συνωμοσίες των μεγάλων κομμάτων στην Ευρωβουλή.</p>
          <p>Κύριοι συνάδελφοι, ο καθένας έχει τις απόψεις του για το Μάαστριχτ. Κανείς δεν έχει ισχυριστεί -και θα ήταν λάθος- ότι το Μάαστριχτ είναι πανάκεια της πορείας των κρατών-μελών. Αντίθετα, κάθε στιγμή πρέπει να παλεύουμε σε μία προσπάθεια βελτίωσης αυτής της Συνθήκης.</p>
          <p>Το ΠΑ.ΣΟ.Κ. έχει μεν συμφωνήσει, αλλά έχει διατυπώσει τις θέσεις του, τις ενστάσεις του, έχει κρατήσει τις επιφυλάξεις του και σαφώς θα πρέπει πάντα να παλεύουμε σ’ αυτήν την κατεύθυνση. Μία κατεύθυνση, όμως, που προσδιορίζεται πραγματικά από ένα δεδομένο: Ότι είμαστε στην Ευρωπαϊκή Ένωση. Αυτό να το ξεκαθαρίσουμε. Αλλά δεν θα πρέπει σε καμία περίπτωση να αναγάγουμε ότι η Ευρωπαϊκή Ένωση είναι η πανάκεια των πάντων.</p>
          <p>Εδώ μπαίνει ένα άλλο ζήτημα: Η συμμετοχή του πολίτη. Άκουσα τον αξιότιμο κ. Κεφαλογιάννη να αναγνωρίζει τα οφέλη της Ευρωπαϊκής Ένωσης. Αυτό είναι σημαντικό μεν, αλλά θα γίνει, όμως, πιο ουσιαστική η συμμετοχή του Έλληνα πολίτη, όταν δει ότι πραγματικά σέβονται τις απόψεις του κάθε μέλους της κάθε χώρας. Γιατί το λέω αυτό; Πιστεύετε ότι βοηθάνε οι τελευταίες εξελίξεις της συμπεριφοράς της Ευρωπαϊκής Ένωσης απέναντι στο πρόβλημα της Χώρας μας; Δεν βοηθούν. Ο Έλληνας πολίτης αυτήν τη στιγμή διαμορφώνει αρνητική θέση. Και αυτό γιατί; Γιατί πράγματι υπάρχει έλλειμμα Δημοκρατίας. Εάν οι αποφάσεις επαίρνοντο σε επίπεδο Ευρωπαϊκού Κοινοβουλίου, τότε σίγουρα θα είχαμε και μία άλλη συμπεριφορά των εταίρων μας προς τα εκεί πρέπει να προσπαθήσουμε. Εκεί επάνω πρέπει να παλέψουμε, ώστε οι αποφάσεις να μην είναι υπόθεση των 12 Υπουργών ή των 12 Πρωθυπουργών, αν θέλετε. Θα πρέπει να πάει στο πραγματικά λαϊκό όργανο, το όργανο της λαϊκής έκφρασης που είναι το Ευρωπαϊκό Κοινοβούλιο.</p>
        </speech>
        <speech by="ioannis_kefalogiannis" eId="debate_1994-03-01_speech_123">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Αυτό είπα και εγώ.</p>
        </speech>
        <speech by="stauros_soumakis" eId="debate_1994-03-01_speech_124">
          <from>ΣΤΑΥΡΟΣ ΣΟΥΜΑΚΗΣ</from>
          <p>Ίσως να το παρανόησα.</p>
        </speech>
        <speech by="ioannis_kefalogiannis" eId="debate_1994-03-01_speech_125">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Μου επιτρέπετε;</p>
        </speech>
        <speech by="stauros_soumakis" eId="debate_1994-03-01_speech_126">
          <from>ΣΤΑΥΡΟΣ ΣΟΥΜΑΚΗΣ</from>
          <p>Παρακαλώ.</p>
        </speech>
        <speech by="ioannis_kefalogiannis" eId="debate_1994-03-01_speech_127">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Είπα ακριβώς ότι η ενίσχυση του Ευρωπαϊκού Κοινοβουλίου μειώνει τις αποφάσεις που ελάμβαναν πρώτα οι Υπουργοί των Εξωτερικών, δηλαδή το Συμβούλιο των Υπουργών των Εξωτερικών, όπως και το Συμβούλιο Κορυφής των Πρωθυπουργών, διότι ενισχύεται ακριβώς η λαϊκή κυριαρχία των Ευρωπαϊκών χωρών μέσω των Ευρωβουλευτών σαν εκφραστών αυτής της λαϊκής κυριαρχίας και επομένως ενισχύεται το Ευρωπαϊκό Κοινοβούλιο.</p>
        </speech>
        <speech by="stauros_soumakis" eId="debate_1994-03-01_speech_128">
          <from>ΣΤΑΥΡΟΣ ΣΟΥΜΑΚΗΣ</from>
          <p>Σίγουρα, αλλά δε φτάνει μόνο αυτό. Πρέπει να περάσουν οι αρμοδιότητες εκείνες στο Ευρωπαϊκό Κοινοβούλιο -πραγματικά να χαράσσεται η πολιτική- και να παίρνονται οι αποφάσεις από αυτό το όργανο και όχι από τους επικεφαλείς ή, αν θέλετε, από τους Υπουργούς των χωρών-μελών. Μόνο έτσι θα πεισθεί ο Ευρωπαίος πολίτης ή ο πολίτης της Ευρώπης αν θέλετε, ότι πράγματι βαδίζουμε σε μία δημοκρατικότερη Ευρώπη.</p>
          <p>Εδώ είναι και κάτι άλλο, το οποίο άκουσα από τον κ. Σκυλλάκο, για τα 200 χιλιόμετρα κ.λπ.. Το παρόν νομοσχέδιο βοηθάει στην όσο γίνεται μεγαλύτερη συμμετοχή. Αυτό είναι δεδομένο και εκεί κατατείνει.</p>
          <p>Υπάρχει ένα δεύτερο στοιχείο: Σήμερα όλοι παλεύουν -κάποιοι μάλλον, όχι εμείς βέβαια- στην αποδυνάμωση της πολιτικής ζωής και στην παρότρυνση της μη συμμετοχής του πολίτη. Είναι πολύ σημαντικό αυτό και πρέπει να το προσέξουμε σε κάθε εκλογική αναμέτρηση.</p>
          <p>Ο πολίτης πρέπει να έχει όσο γίνεται μεγαλύτερη συμμετοχή και προσέλευση. Είναι σημαντικό αυτό. Και πρέπει να βοηθήσουν τα Κόμματα προς αυτήν την κατεύθυνση. Πρέπει να ξεφύγουμε από τη μίζερη αντίληψη που θέλει συνεχώς κατηγορούμενους την πολιτική και τους πολιτικούς. Πρέπει να πείσουμε τον πολίτη, ότι είναι υποχρέωσή του να διαμορφώσει την πολιτική κατάσταση πραγματικά δημοκρατικά και όσο γίνεται σε μεγαλύτερη κλίμακα στον Τόπο αυτό.</p>
          <p>Το θέμα είναι και τυπικό και ουσιαστικό. Τυπικά θα πάει σε ένα γιατρό, θα βρει μια βεβαίωση και θα απαλλαγεί, αν δεν πάει. Δεν είναι όμως αυτό το ζητούμενο. Εμείς θέλουμε τη συμμετοχή του. Θέλουμε να εκφραστεί ακριβώς για να διαμορφώσει το πραγματικά δημοκρατικό εκλογικό αποτέλεσμα. Δεν πρέπει όμως να βάζουμε τη διάσταση του τι θα γίνει αν δεν πάει να ψηφίσει. Τίποτα δεν θα γίνει. Αντίθετα, θα πρέπει να συμβάλουμε όλοι με κάθε τρόπο. Είναι ευθύνη του Υπουργείου Εσωτερικών και πολύ σωστά είπε ο κύριος Υπουργός, ότι θα κινητοποιήσει κάθε δυνατό μέσο διαφήμισης, με καμπάνια ή ενημέρωση του κόσμου- ώστε να πάνε μέχρι τις 24 Μαρτίου να δηλώσουν τον τόπο που θα ασκήσουν τα εκλογικά τους δικαιώματα.</p>
          <p>Όπως ειπώθηκε στη διαρκή επιτροπή, ίσως ξέχασε ο κύριος Υπουργός να το αναφέρει σήμερα, δεν είναι δυνατόν να ξέρουν από τώρα οι δημόσιοι υπάλληλοι αν πράγματι θα βρίσκονται στον τόπο που θα ασκήσουν τα εκλογικά τους δικαιώματα τη συγκεκριμένη στιγμή. Γι’ αυτό ακριβώς και ισχύουν οι καταστάσεις. Αυτό το λέω για τον κ. Λεντάκη γιατί, αν δεν κάνω λάθος, εκείνος το ρώτησε.</p>
          <p>Δεν έχω να προσθέσω τίποτα περισσότερο. Εκείνο που έχει σημασία είναι πως με το παρόν νομοσχέδιο πραγματικά εισάγεται μια καινούρια λογική στον τρόπο της εκλογικής διαδικασίας. Σίγουρα θα αποτελέσει μια σημαντική εμπειρία η εφαρμογή του μέτρου των ετεροδημοτών και θα βγουν τα απαραίτητα συμπεράσματα. Κατά την άποψή μου, θα πρέπει η Βουλή να συμφωνήσει ομόφωνα, αν είναι δυνατόν, σε αυτό το τόσο σημαντικό βήμα που επιχειρεί σήμερα με αυτό το σχέδιο νόμου η Κυβέρνηση.</p>
          <p>Ευχαριστώ.</p>
        </speech>
        <speech by="nikitas_benizelos" eId="debate_1994-03-01_speech_129">
          <from>Νικήτας Βενιζέλος</from>
          <p>Ο κ. Λεντάκης Ειδικός Αγορητής της Πολιτικής Άνοιξης, έχει το λόγο.</p>
        </speech>
        <speech by="andreas_lentakis" eId="debate_1994-03-01_speech_130">
          <from>ΑΝΔΡΕΑΣ ΛΕΝΤΑΚΗΣ</from>
          <p>Κύριε Πρόεδρε, κατ’ αρχάς θα ήθελα να πω και εγώ και με τη σειρά μου, ότι κανείς μέσα στην Αίθουσα αυτή δε θεώρησε, ότι είναι πανάκεια η συμφωνία του Μάαστριχτ. Θεωρήσαμε όμως ότι είναι ένα πάρα πολύ θετικό βήμα, ένα πρώτο βήμα, που ξεπέρασε πάρα πολλές δυσχέρειες που εμπόδιζαν την ενοποίηση της Ευρώπης. Ήταν ένα βήμα προς τα εμπρός αλλά φυσικά ήταν απλώς ένα βήμα προς τα εμπρός. Δε σήμαινε, ότι από εκεί και πέρα είχαν λυθεί τα ζητήματα. Έμεναν πάρα πολλά ζητήματα ανοιχτά. Είχαμε επισημάνει το δημοκρατικό έλλειμμα που υπάρχει και που, όπως είπε και ο κ. Σουμάκης και ο κ. Κεφαλογιάννης, εκφράζεται από το γεγονός, ότι το Ευρωπαϊκό Κοινοβούλιο είναι υποβαθμισμένο έναντι της Kομισιόν, του Συμβουλίου Υπουργών και του Συμβουλίου Κορυφής.</p>
          <p>Κατά συνέπεια, η γραφειοκρατία μέσα στο Συμβούλιο της Ευρώπης, στην Ενωμένη Ευρώπη, παίζει ακόμη έναν πολύ πιο καθοριστικό ρόλο απ’ ό,τι οι εκλεγμένοι αντιπρόσωποι. Και αυτό ακριβώς υποδηλώνει το έλλειμμα της Δημοκρατίας. Δεν είναι δυνατόν οι διορισμένοι υπάλληλοι, αυτοί που αποτελούν τη γραφειοκρατία, να έχουν το πάνω χέρι και να είναι οι ρυθμιστές, ενώ οι αντιπρόσωποι των λαών της Ευρώπης να μην έχουν τον κυρίαρχο λόγο. Αυτό σημαίνει, ότι θα πρέπει να μετατεθεί η ευθύνη και το βάρος στο Ευρωκοινοβούλιο και ότι αυτό θα πρέπει να ενδυναμωθεί. Αυτό όμως σημαίνει ότι θα υπάρξει αποδυνάμωση των Εθνικών Κοινοβουλίων, αφού οι ενιαίες αποφάσεις θα παίρνονται στο Ευρωκοινοβούλιο, στις Βρυξέλλες. Σημαίνει όμως ταυτόχρονα αναβάθμιση των ίδιων των Εθνικών Κοινοβουλίων, τα οποία θα πρέπει πια να σκέπτονται ευρωπαϊκά. Θα πρέπει να είναι ενήμερα, θα πρέπει να αναδιαρθρώσουν τις υπηρεσίες τους και κατά συνέπεια θα μπορούν να επεξεργάζονται την ευρωπαϊκή πολιτική μέσα στον εθνικό τους χώρο.</p>
          <p>Αυτά ήθελα να πω προκαταρκτικά για τα θέματα που ακούστηκαν σχετικά με το Μάαστριχτ, γιατί το να ρίχνονται κατάρες εναντίον του Μάαστριχτ δε διορθώνει τα πράγματα, ούτε λύνει το πρόβλημα. Δε σημαίνει, ότι πρέπει να πάμε προς τα πίσω. Ίσα ίσα θα πρέπει να πάμε προς τα εμπρός. Ο κ. Σουμάκης επεσήμανε πολύ σωστά, ότι με τη στάση των εταίρων μας διαμορφώνεται -ιδιαίτερα στα εθνικά μας θέματα τώρα- μια αρνητική στάση, και δικαιολογημένα, ανάμεσα στον Ελληνικό Λαό, όταν βλέπει ότι αντί να συμπαραστέκονται οι εταίροι σε εμάς έναντι του Γκλιγκόροφ και των Σκοπίων, παίρνουν για τους δικούς τους ιδιοτελείς λόγους, εντελώς υποκριτικά, το μέρος των αντιπάλων της Ελλάδος, οι οποίοι δεν κρύβουν τα επεκτατικά τους σχέδια.</p>
          <p>Όσον αφορά το παρόν νομοσχέδιο μετά από την ομιλία του κυρίου Υπουργού θα ήθελα να επισημάνω το εξής: Πρώτον, είπε ότι διασφαλίζεται 100% το θέμα της αποφυγής της διπλοψηφίας και πράγματι αυτή η αναφορά ότι στους εκλογικούς καταλόγους του τόπου καταγωγής θα αναγράφεται ότι ο τάδε είναι ετεροδημότης, γιατί το δήλωσε στον τόπο κατοικίας του. Έτσι, δε θα μπορεί να διπλοψηφίσει. Συμφωνώ. Όμως πολύ σωστά επεσήμανε ο κ. Σουμάκης ότι δημόσιοι υπάλληλοι που δε γνωρίζουν από τώρα που θα ψηφίσουν, αυτό σημαίνει ότι δε θα μπορέσουν να υποβάλουν μια τέτοια δήλωση και θα είναι κατά συνέπεια ετεροδημότες χωρίς να το έχουν δηλώσει. Θα χρειασθεί ενδεχομένως να παραμείνει εδώ και να μην πάει στον τόπο καταγωγής του. Στην περίπτωση αυτή θα πρέπει να ισχύσει αυτό που είπα προηγούμενα, να ψηφίζει όχι βάσει καταστάσεων, γιατί δημιουργείται η δυνατότητα διπλοψηφίας, αλλά βάσει του εκλογικού του βιβλιαρίου. Αν γίνει έτσι, όπου και αν ψηφίσει είτε στον τόπο καταγωγής του είτε στον τόπο κατοικίας του δεν θα μπορέσει να διπλοψηφίσει.</p>
          <p>Ανέφερε ο κ. Κεφαλογιάννης για την πρόταση νόμου. Όταν θα έλθει προς συζήτηση, μπορούμε να το δούμε. Ήταν γόνιμες σκέψεις αυτές που πρότεινε, να υπάρξουν δηλαδή εκλογικά τμήματα ετεροδημοτών στις δύο μεγάλες περιφέρειες όπου συγκεντρώνεται το 85% των ετεροδημοτών, δηλαδή στην περιοχή της Αττικής και στη μείζονα περιοχή της Θεσσαλονίκης, και από εκεί και πέρα βάσει των ρυθμίσεων του παρόντος να υπάρξει και για τις υπόλοιπες περιοχές όπου είναι το 15% των ετεροδημοτών.</p>
          <p>Δεύτερη παρατήρηση, είναι αυτή που έκανε ο κύριος Υπουργός για την 24η Μαρτίου. Είναι πολύ μικρό το χρονικό διάστημα. Δεν θα προλάβουμε. Αντιλαμβάνομαι βέβαια ότι χρειάζεται κάποια διαδικασία για να γίνουν οι εκλογικοί κατάλογοι μέχρι τον Ιούνιο. Όμως μια παράταση μέχρι την 10η Απριλίου, δεν θα ήταν τόσο τρομακτική, δεν θα πέφταμε έξω με ένα 15θημερο. Αρκετός κόσμος δεν θα το αντιληφθεί. Με την πρες κόνφερανς που δώσατε πιστεύω ότι σημαντικός αριθμός θα ενημερωθεί και τη θεωρώ πάρα πολύ χρήσιμη. Βέβαια από την άλλη και τα κόμματα θα δουλέψουν για να ενημερώσουν και τους ψηφοφόρους τους. Όμως πιστεύω ακράδαντα ότι μια παράταση 15 ημερών θα είναι επωφελής για όλους και έτσι θα προλάβουν να κάνουν και αυτήν τη δήλωση.</p>
          <p>Το τρίτο στοιχείο είναι η αναφορά του κυρίου Υπουργού για τις εθνικές εκλογές. Είπατε ότι θα λάβετε υπόψη τα συμπεράσματα που θα βγουν από αυτήν την πρακτική, είπατε ακόμα ότι θα επιδιώξετε το δικαίωμα των μεταναστών να ψηφίζουν στις εθνικές εκλογές. Βεβαίως θα πρέπει και τα πληρώματα των πλοίων και των μεταναστών αλλά σε όλο τον κόσμο. Νομίζω ότι υπάρχει το στοιχείο της αμοιβαιότητας όπως π.χ. οι Αμερικανοί ψηφίζουν για τις εθνικές τους εκλογές εδώ στην πρεσβεία τους. Δεν ξέρω αν μπορούν να αποτρέψουν το δικαίωμα των Ελλήνων πολιτών που κατοικούν στις ξένες χώρες να πάνε στις πρεσβείες και να ψηφίσουν. Θεωρείται ελληνικό έδαφος και μπορούν να ασκήσουν το δικαίωμα ψήφου, για την εκλογή Βουλευτών.</p>
        </speech>
        <speech by="spuros_kaloudis" eId="debate_1994-03-01_speech_131">
          <from>ΣΠΥΡΟΣ ΚΑΛΟΥΔΗΣ</from>
          <p>Νομίζω ότι υπάρχει Συνταγματικό κώλυμα.</p>
        </speech>
        <speech by="andreas_lentakis" eId="debate_1994-03-01_speech_132">
          <from>ΑΝΔΡΕΑΣ ΛΕΝΤΑΚΗΣ</from>
          <p>Δε νομίζω, γιατί αν είναι έτσι, σημαίνει ότι κώλυμα Συνταγματικό υπάρχει και τώρα για τις Ευρωεκλογές. Από τη στιγμή που μπορούν να ψηφίσουν για τις Ευρωεκλογές, δε νομίζω ότι υπάρχει δέσμευση να ψηφίσουν και για τις εθνικές εκλογές. Αυτά ήθελα να πω. Ευχαριστώ.</p>
        </speech>
        <speech by="nikitas_benizelos" eId="debate_1994-03-01_speech_133">
          <from>Νικήτας Βενιζέλος</from>
          <p>Ο κ. Κεφαλογιάννης έχει το λόγο ως Κοινοβουλευτικός Εκπρόσωπος της Νέας Δημοκρατίας.</p>
        </speech>
        <speech by="ioannis_kefalogiannis" eId="debate_1994-03-01_speech_134">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κύριε Πρόεδρε, δε μου δόθηκε η ευκαιρία στην πρωτολογία μου να διατυπώσω ορισμένες άλλες απόψεις όπως π.χ. για την παρατήρηση που έκανε ο εισηγητής της Πλειοψηφίας κατά πόσο οι εταίροι μας συμπεριφέρονται σωστά σε μια κρίση ενός εθνικού μας προβλήματος. Δε θα ήθελα στη σημερινή συζήτηση να βάλουμε αυτό το ζήτημα που όντως είναι υπαρκτό και δημιουργεί μια άλλη παράμετρο έναντι των όσων υποστηρίζουμε εμείς στην Αίθουσα αυτή για την αντίληψη την οποία διαμορφώνει ο Ελληνικός Λαός από τη συμπεριφορά των εταίρων μας.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΠΑΥΣΑΝΙΑΣ ΖΑΚΟΛΙΚΟΣ)</scene>
        <speech by="pausanias_zakolikos" eId="debate_1994-03-01_speech_135">
          <from>Παυσανίας Ζακολίκος</from>
          <p>Ο κ. Νιώτης έχει το λόγο για να δευτερολογήσει.</p>
        </speech>
        <speech by="grigoris_niotis" eId="debate_1994-03-01_speech_136">
          <from>ΓΡΗΓΟΡΗΣ ΝΙΩΤΗΣ</from>
          <p>Κύριε Πρόεδρε, στη δευτερολογία μου θέλω να συνεισφέρω στους προβληματισμούς γύρω από το πλαφόν του 3% που έθεσε ο εκπρόσωπος του ΚΚΕ. Με αφορμή και όσα γράφονται στην έκθεση της επιστημονικής επιτροπής θυμίζω ότι το άρθρο 138 παρ. 3 της Συνθήκης ορίζει ότι το Ευρωπαϊκό Κοινοβούλιο καταρτίζει σχέδιο για την διεξαγωγή των Ευρωεκλογών με άμεση καθολική ψηφοφορία, κατά ενιαία διαδικασία για όλα τα κράτη μέλη. Βεβαίως κάτι τέτοιο δεν έχει γίνει μέχρι σήμερα, αλλά οπωσδήποτε όταν νομοθετούμε σήμερα, δε νομοθετούμε για φέτος. Νομοθετούμε και για τα επόμενα χρόνια. Υπάρχει ήδη το υπ’ αριθμ. Α 3-381/92 ψήφισμα του Ευρωπαϊκού Κοινοβουλίου, που βεβαίως δεν είναι η απόφαση που ορίζει το άρθρο 138, αλλά δίνει κατευθύνσεις και μιλάει για ενιαία εκλογική διαδικασία. Μεταξύ των άλλων αρχών αναφέρεται στο δικαίωμα των κρατών μελών να θεσμοθετήσουν ένα ελάχιστο όριο μεταξύ 3% και 5%. Μετά την παρέμβαση του κυρίου Υπουργού των Εσωτερικών που το πλαφόν του 5% πάει στο 3% μπορούμε να θεωρούμε πως είμαστε στο πλαίσιο εναρμόνισης και στην πορεία που θα θεσμοθετηθεί με την ενιαία διαδικασία που θα ψηφίσει -εκτιμάται σύντομα- το Ευρωπαϊκό Κοινοβούλιο.</p>
          <p>Αλλά και επί της ουσίας, μετά τη νέα τοποθέτηση του κυρίου Υπουργού των Εσωτερικών για το 3% έχουμε ή δεν έχουμε αναλογική εκπροσώπηση; Για να πάρεις έδρα θέλεις 4%. Δεν ξέρω, κύριε Σκυλλάκο, τι θα γίνει εδώ. Μιλάμε για μία λογική και για μία σύγκλιση ρευμάτων σε σχέση με το μέλλον της Ευρώπης. Δεν καταλαβαίνω, σ’ αυτό το πολυπόθητο όραμα για το μέλλον της Ευρώπης, έχει θέση και ο τελευταίος αυτόνομος πολίτης; Δηλαδή δεν μπορεί να συγκληθεί με ένα άλλο ρεύμα αυτόνομων ή συνασπισμών που τώρα στην Ελλάδα το λέμε 3%; Αυτό πιθανότατα διευκολύνει και το ΚΚΕ να βρει συγκλίνοντα ρεύματα, αν θα βρει βέβαια γιατί έχει απόκλιση από την Ευρώπη. Είσθε οι μόνοι που εξακολουθείτε να μην έχετε καμία πορεία ταύτισης προς το Ευρωπαϊκό όραμα.</p>
          <p>Θα μου επιτρέψει και ο κ. Κεφαλογιάννης, παρ’ όλο που με τη δευτερολογία του περίπου επανέφερε τα πράγματα, να πω τα εξής: Κύριε Κεφαλογιάννη, είπατε ότι όσοι ψηφίσαμε το Μάαστριχτ -και ήμουν και εγώ ένας απ’ αυτούς- είμαστε περήφανοι. Δεν είμαστε περήφανοι. Είμαστε ικανοποιημένοι γιατί πήραμε τη σωστή επιλογή και το 1980 ήταν σωστή και καλή επιλογή. Αλλά όχι κι έτσι ότι "γιατί είμεθα Έλληνες αλλά είμαστε και περήφανοι διότι ανήκουμε στην Ευρωπαϊκή Ένωση"! Είμαστε περήφανοι γιατί συμμετέχουμε σ’ αυτόν τον ενιαίο Ευρωπαϊκό στίβο, γιατί μπορούμε να παίζουμε ένα ρόλο, γιατί μπορούμε να επιδιώκουμε σκοπούς οι οποίοι ακόμα δεν έχουν εκπληρωθεί. Αλλά δεν είμαστε περήφανοι. Να μην αναχθούμε τώρα σ’ αυτά που θέσατε πριν. Θα είμαι, προσωπικά εγώ, περήφανος εάν κατοχυρώσουμε την ενιαία εξωτερική πολιτική και την ενιαία αμυντική ευρωπαϊκή στρατηγική, εάν κατοχυρώσουμε την Ευρώπη της μιας ταχύτητας, εάν το Ευρωπαϊκό Κοινοβούλιο εκτός από το να ψηφίζουν όλοι οι πολίτες έχει και αρμοδιότητες και περνάει εκείνο την πολιτική στην Κομισιόν και όχι η Κομισιόν να περνάει εκείνα που θέλει, εάν η κοινωνική Ευρώπη -που είναι τα ζητήματα που θέτει το ΠΑ.ΣΟ.Κ. και η Ελληνική Προεδρία- βρουν συγκλίνοντα ρεύματα, και στη συντηρητική πτέρυγα του Ευρωπαϊκού Κοινοβουλίου, εάν το οικονομίστικο μοντέλο που εσείς προωθείτε με τους εταίρους σας στον όμιλο των Ευρωπαϊκών πολιτικών παρατάξεων αντικατασταθεί με μία Ευρώπη των οραμάτων και των πολιτών, βεβαίως τότε θα είμαστε περήφανοι. Και αυτό το όραμα θέλουμε να το κάνουμε πράξη αλλά όχι στους Ευρωπαϊκούς βερμπαλισμούς. Τουλάχιστον με αφορμή τη σωστά θετική υπερψήφιση του Μάαστριχτ.</p>
        </speech>
        <speech by="pausanias_zakolikos" eId="debate_1994-03-01_speech_137">
          <from>Παυσανίας Ζακολίκος</from>
          <p>Ο Υπουργός Εσωτερικών κ. Τσοχατζόπουλος έχει το λόγο.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_138">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Κύριε Πρόεδρε, κυρίες και κύριοι συνάδελφοι, αισθάνομαι την ανάγκη, επειδή ακούστηκαν και ορισμένες ηχηρές εκφράσεις σχετικά με τη σημασία και το νόημα της συνθήκης του Μάαστριχτ, να υπενθυμίσω αυτό που είπα και στην εισηγητική μου έκθεση αλλά και στην επιτροπή ότι η κατάθεση από την πλευρά της Κυβερνήσεως ενός σχεδίου νόμου που ενοποιεί τις διαδικασίες εκλογής αντιπροσώπων για το Ευρωκοινοβούλιο, δε σημαίνει ούτε μυθοποίηση ούτε αποδοχή της διαδικασίας του Μάαστριχτ και του περιεχομένου της Συμφωνίας του Μάαστριχτ, όπως αυτό είναι σήμερα, ως τη λύση ή το πρότυπο των προβλημάτων της Χώρας μας.</p>
          <p>Απεναντίας έχουμε τονίσει επανειλημμένως ότι η συμφωνία του Μάαστριχτ για εμάς είναι ένα εισιτήριο προς την πορεία της Ευρωπαϊκής ενοποίησης, που δικαιούνται όλοι οι Ευρωπαϊκοί Λαοί που συμμετέχουν σ’ αυτήν την πορεία. Και με δημοκρατικές διαδικασίες συμμετέχουμε σ’ έναν αγώνα αντιπαράθεσης ιδεών, απόψεων, αρχών, προτύπων και αξιών, μέσα από τις οποίες και θα κριθεί τελικά το περιεχόμενο της πορείας.</p>
          <p>Σ’ αυτήν την πορεία θα κινηθεί και τελικά θα καταλήξει όλη αυτή η προσπάθεια των Ευρωπαϊκών λαών να βρουν μια κοινή έκφραση και μια στρατηγική που θα δώσει συνολικά τη δυνατότητα στην Ευρώπη να αναβαθμιστεί απέναντι των μεγάλων προβλημάτων που αντιμετωπίζει σε παγκόσμιο επίπεδο είτε στον οικονομικό τομέα -στον ανταγωνισμό με την Αμερική και με την Ασία- είτε εν πάση περιπτώσει, στο επίπεδο καθιέρωσης κάποιων πολιτισμικών αρχών που προέρχονται από την Ευρώπη και έχουν την επιρροή -είτε θέλουμε είτε δε θέλουμε- βασικών φιλοσοφικών αρχών και αξιών που προέρχονται από την Ελλάδα. Εν πάση περιπτώσει, είναι η συμβολή στη σύγχρονη παγκόσμια κοινωνία κάποιων προτύπων, που ιδιαίτερα εδώ στο χώρο της Ευρώπης έχουν αναδειχθεί ως κυρίαρχοι.</p>
          <p>Εκείνο το οποίο ήθελα να πω είναι το εξής: Η ενιαία ρύθμιση των εκλογικών διαδικασιών δεν γίνεται σε μια μηχανιστική προσπάθεια αντιγραφής κάποιων προτύπων μέσω των οποίων να υποθέσουμε ότι αναβαθμίζεται η θέση είτε του Έλληνα πολίτη είτε της Ελλάδος. Απεναντίας, αξιοποιούμε ενιαίες διαδικασίες.</p>
          <p>Και έρχεται το Ελληνικό Κοινοβούλιο και η Κυβέρνηση που εκπροσωπεί τον Ελληνικό Λαό, να υποβοηθήσει τη δυνατότητα της ελληνικής κοινωνίας να παρέμβει όσο μπορεί πιο αποφασιστικά, ώστε να επηρεάσει τις εξελίξεις προς την κατεύθυνση της ευρωπαϊκής ενοποίησης σε πολιτικό επίπεδο. Και εκεί, κύριε εκπρόσωπε του ΚΚΕ, δεν είναι το εάν θα συμμετέχουμε πολλοί ή λίγοι στις διαδικασίες των Ευρωεκλογών. Σημασία έχει ποια πολιτική θα είναι κυρίαρχη.</p>
          <p>Εδώ είτε το θέλουμε είτε όχι, συγκρούονται συντηρητικές, προοδευτικές και πολιτικές απόψεις. Και στο βαθμό που η αυριανή Ευρώπη θα είναι μια ενότητα, που θα κυριαρχείται από την προοδευτική πολιτική -η οποία έχει σαν στόχο πέραν της αγοράς, να υπάρχει κοινωνική Ευρώπη, συνοχή, προστασία περιβάλλοντος, ξεπέρασμα περιφερειακών ανισοτήτων- τότε πράγματι θα έχουμε συμβάλει να κινηθεί το τρένο της Ευρώπης προς την κατεύθυνση προς όφελος των λαών, των πολιτών, της δημοκρατίας, προς όφελος αναβάθμισης του ρόλου κάθε πολίτη στην αυριανή Ευρώπη.</p>
          <p>Άρα εκεί θα κριθεί στις πολιτικές, οι οποίες θα υπερισχύσουν, θα είναι πλειοψηφικές και θα επιβάλουν τη δυνατότητα εξέλιξης της επιρροής. Αυτό είναι μια γενική αρχή, που νομίζω ότι δεν μπορούμε να διαφωνούμε.</p>
          <p>Εμείς, όμως, ως Έλληνες πιστεύω ότι έχουμε ένα ιδιαίτερο λόγο. Ιδιαίτερα σε μια στιγμή που τα πράγματα είναι δύσκολα μέσα σ’ αυτό το πλαίσιο κοινής πορείας της Ευρωπαϊκής ενοποίησης, ιδιαίτερα σε μια στιγμή όπου υπάρχουν δυσκολίες κατανόησης και αποδοχής των δικαιωμάτων του Ελληνικού Λαού που εκφράζει η κυβέρνησή του, έχουμε έναν ιδιαίτερο λόγο να συμβάλουμε σε διαδικασίες ενίσχυσης και αναβάθμισης του ρόλου του ευρωπαίου πολίτη, της φωνής του Ευρωπαίου πολίτη, της φωνής του Έλληνα πολίτη και κατά συνέπεια της ελληνικής φωνής στο Ευρωπαϊκό Κοινοβούλιο. Και αυτή θα κριθεί και θα αναβαθμιστεί από την ικανότητά μας, να έχουμε μια κοινή πολιτική υπεράνω κομματικών θέσεων όσον αφορά την υπεράσπιση των εθνικών μας θεμάτων και σε στρατηγικής σημασίας, επιλογές, τη μέγιστη δυνατή συμμετοχή του Έλληνα πολίτη.</p>
          <p>Το γεγονός δηλαδή, ότι μέσα στην Ευρώπη η στήριξη αυτού του κοινού εισιτηρίου που είναι η συμφωνία του Μάαστριχτ, προς την Ευρωπαϊκή Ένωση υπερψηφίστηκε με ένα σημαντικό ποσοστό από το Ελληνικό Κοινοβούλιο, σε αντίθεση με άλλες χώρες, οι οποίες δυσκολεύτηκαν να πάρουν την απαραίτητη πλειοψηφία για να υπάρξει το δεύτερο στάδιο της ευρωπαϊκής ενοποίησης, είναι ένα σημαντικό βήμα.</p>
          <p>Εξίσου σημαντικό θα είναι το βήμα, στις επόμενες Ευρωεκλογές. -στις 12 Ιουνίου, να υπάρξει μια μαζική συμμετοχή του Έλληνα πολίτη, έτσι ώστε η ελληνική ευρωπαϊκή εκπροσώπηση να προέλθει από μια μαζικότατη συμμετοχή Ελλήνων πολιτών σε αυτή τη διαδικασία. Όταν σε άλλες χώρες υπάρχει ένα 30% και 40% συμμετοχή, τότε είναι αναβαθμισμένη η φωνή των Ελλήνων εκπροσώπων στο Ευρωκοινοβούλιο, αν προέρχεται από ένα ποσοστό συμμετοχής το οποίο θα κυμαίνεται στο 60%, 70% και παραπάνω.</p>
          <p>Άρα λοιπόν, σε μια κρίσιμη στιγμή, που έχουμε ανάγκη η ενωμένη ελληνική φωνή στο Ευρωκοινοβούλιο να εκφράζει αποφασιστικά την υπεράσπιση των εθνικών δικαίων, είναι σκόπιμο να αξιοποιήσουμε κάθε δυνατότητα, έτσι ώστε να αυξηθεί το ποσοστό συμμετοχής των Ελλήνων ψηφοφόρων σε αυτήν την εκλογική διαδικασία.</p>
          <p>Να λοιπόν, γιατί σε τελική ανάλυση, κυρίες και κύριοι συνάδελφοι, έχει σημασία να διασφαλίσουμε για πρώτη φορά -πέραν αν θέλετε της τυπικής αρχής ισότητας και ίσης δυνατότητας συμμετοχής στην ψηφοφορία των εκλογών σε όλους τους Έλληνες πολίτες, ειδικά αυτήν την περίοδο- τη δυνατότητα μαζικής συμμετοχής.</p>
          <p>Και βέβαια, δεν έχουμε μόνο την υποχρέωση να διασφαλίσουμε απλά τη δυνατότητα, -διά της δήλωσης, να αποφύγει τη μετακίνηση και να διευκολυνθεί ο Έλληνας πολίτης, ο Έλληνας ψηφοφόρος να λάβει μέρος σ’ αυτήν την διαδικασία. Έχουμε την υποχρέωση συγχρόνως να μειώσουμε και το κόστος και την απώλεια χρόνου, την οποία υφίσταται ο Έλληνας πολίτης, λαμβάνοντας μέρος στην εκλογική διαδικασία. Και ένας λόγος παραπάνω για να το πράξουμε αυτό στις Ευρωεκλογές είναι ότι στις δημοτικές και εθνικές εκλογές καταλαβαίνετε ότι είναι αυξημένο το ενδιαφέρον και πάει σε δεύτερη μοίρα το κόστος, τα δισεκατομμύρια- παρακαλώ κυρίες και κύριοι συνάδελφοι προσέξτε το- που ξοδεύει κάθε φορά ο Έλληνας πολίτης και συνολικά και η ελληνική οικονομία, όταν έχουμε τη μαζική μετακίνηση του 1.500.000 ετεροδημοτών για να πάνε να ψηφίσουμε στις εκλογές. Και στις εθνικές και δημοτικές εκλογές είναι ένα κόστος το οποίο το λαμβάνει συνειδητά είτε το αντέχει είτε δεν το αντέχει. Είναι πολιτική επιλογή.</p>
          <p>Στις Ευρωεκλογές είτε το θέλουμε είτε όχι, δεν είναι τόσο ανεπτυγμένο το αίσθημα ότι μέσα από τη διαδικασία αυτών των ευρωεκλογών, συμβάλει ώστε να προωθηθεί το εθνικό συμφέρον. Να, λοιπόν, γιατί πρέπει να τον βοηθήσουμε τον Έλληνα πολίτη, ώστε να μην έχει το επιπρόσθετο κόστος.</p>
          <p>Επομένως, η ρύθμιση αυτή η οποία γίνεται και η οποία δεν δημιουργεί κανένα πρόβλημα φερεγγυότητας και αξιοπιστίας της εκλογικής διαδικασίας, έρχεται να υποβοηθήσει και τον Έλληνα πολίτη να μην υποστεί αυτό το σημαντικό κόστος που σημαίνει η μετακίνηση, αλλά και την εθνική οικονομία, να εξοικονομήσει μερικές δεκάδες δισεκατομμυρίων, που πάντοτε στις εθνικές εκλογές ή σε άλλες εκλογές σπαταλώνται για μετακίνηση των ετεροδημοτών, των 900.000 που είναι στο Λεκανοπέδιο και των 400.000 που βρίσκονται στην υπόλοιπη Ελλάδα.</p>
          <p>Για τους δημοσίους υπαλλήλους ισχύει η ίδια ακριβώς ρύθμιση που ισχύει πάντοτε. Ο δημόσιος υπάλληλος, από τη στιγμή που θα δεχθεί να ψηφίσει με ειδικούς καταλόγους καταθέτει το εκλογικό του βιβλιάριο και το παραλαμβάνει ένα μήνα μετά τις εκλογές. Άρα, δεν υπάρχει η δυνατότητα, κύριοι συνάδελφοι, διπλοψηφίας. Εάν υπάρχει στην εκλογική νομοθεσία πρόβλεψη ποινικής αντιμετώπισης της ευθύνης, για κάποιον που μετρά είναι ο δημόσιος υπάλληλος. Ενώ για τον οποιονδήποτε άλλο πολίτη στο κάτω, κάτω, δεν έχει μεγάλη σημασία, για το δημόσιο υπάλληλο να είστε βέβαιοι ότι αυτό μετράει.</p>
          <p>Εξάλλου, έχουμε μια εμπειρία και μια πρακτική. Δεν υπάρχουν τέτοια φαινόμενα, στο επίπεδο των δημοσίων υπαλλήλων. Άρα δεν υπάρχει και λόγος επιπρόσθετης ανησυχίας ότι κάτι μπορεί να συμβεί προς αυτή την κατεύθυνση.</p>
          <p>Επομένως, νομίζω, κύριε Πρόεδρε, ότι με τα όσα είπαμε σήμερα στη συζήτηση επί της αρχής του νομοσχεδίου, έγινε ξεκάθαρο ότι με μια σειρά ρυθμίσεων, που προτείνει αυτό το σχέδιο νόμου, δίνεται η δυνατότητα πραγματικά, να εφαρμοστεί για πρώτη φορά η δημοκρατική αρχή του εκλέγειν και εκλέγεσθαι για όλους τους Ευρωπαίους -άρα και τους Έλληνες πολίτες, όπου και αν βρίσκονται- έτσι ώστε η δημοκρατική πολιτική εκπροσώπηση στο ανώτατο επίπεδο της Ευρωπαϊκής Ένωσης, που είναι το Ευρωκοινοβούλιο , να διασφαλίζει ίσες δυνατότητες συμμετοχής σ’ αυτήν τη διαδικασία για όλους τους πολίτες.</p>
          <p>Δεύτερον, μπορούμε έμπρακτα να δοκιμάσουμε, σ’ αυτές τις Ευρωεκλογές, τη δυνατότητα οι ετεροδημότες να ψηφίσουν στον τόπο κατοικίας τους, εφόσον το δηλώσουν μέχρι τις 24 Μαρτίου σε οποιαδήποτε νομαρχία, δήμο ή κοινότητα της περιοχής στην οποία κατοικούν και ελπίζουμε ότι αυτό, και μέσα και από τη συζήτηση στο Ευρωκοινοβούλιο, να βρει τη μεγαλύτερη δυνατή στήριξη. Συγχρόνως, καλούμε όλα τα μέσα επικοινωνίας, δημόσια και ιδιωτικά, να φροντίσουν, αυτές τις τρεις εβδομάδες, να στηρίξουν την προσπάθεια του Υπουργείου Εσωτερικών και της Κυβερνήσεως για πλατιά ενημέρωση του πολίτη, ώστε να αξιοποιηθεί αυτή η δυνατότητα που, σε τελική ανάλυση, και θα αυξήσει το ποσοστό συμμετοχής των Ελλήνων πολιτών στις Ευρωεκλογές, και θα μειώσει στο ελάχιστο το κόστος που συνεπάγεται για την εθνική οικονομία η πραγματοποίηση των Ευρωεκλογών.</p>
          <p>Με αυτές τις σκέψεις, κύριε Πρόεδρε, θα ήθελα να παρακαλέσω να προχωρήσουμε στην ψήφιση του νομοσχεδίου επί της αρχής.</p>
        </speech>
        <scene>(Χειροκροτήματα από την Πτέρυγα του ΠΑ.ΣΟ.Κ.)</scene>
        <speech by="apostolos-athanasios_tsoxatzopoulos" eId="debate_1994-03-01_speech_139">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
        </speech>
        <speech by="pausanias_zakolikos" eId="debate_1994-03-01_speech_140">
          <from>Παυσανίας Ζακολίκος</from>
          <p>Ο Κοινοβουλευτικός Εκπρόσωπος της Νέας Δημοκρατίας κ. Κεφαλογιάννης έχει το λόγο.</p>
        </speech>
        <speech by="ioannis_kefalogiannis" eId="debate_1994-03-01_speech_141">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κύριε Πρόεδρε, παίρνω το λόγο γιατί έχω την αίσθηση ότι απόψε προέκυψε ένα πολιτικό θέμα σ’ αυτήν τη συζήτηση. Δεν ξέρω, αν είναι σκόπιμη η επιλογή από την Πλευρά της Κυβέρνησης αλλά οφείλετε να το διευκρινίσετε. Γιατί ορισμένοι ομιλητές, μεταξύ των οποίων ο εισηγητής της Πλειοψηφίας αλλά και ο προηγούμενος συνάδελφος που πήρε το λόγο από την πλευρά του ΠΑ.ΣΟ.Κ. αλλά και ο Υπουργός, μίλησαν ως να αμφιταλαντεύονται κατά πόσο η θέση της παράταξής τους είναι σωστή στην ευρωπαϊκή πορεία.</p>
          <p>Δεν είπα ότι εγώ είμαι υπερήφανος για το Μάαστριχτ. Γιατί το Μάαστριχτ θέτει προϋποθέσεις που θα σας πω. Είμαι, όμως, υπερήφανος, γιατί η Νέα Δημοκρατία αταλάντευτα ακολούθησε μία ευρωπαϊκή πορεία την οποία ακολούθησαν εν συνεχεία και όλα τα κόμματα της Αντιπολίτευσης.</p>
          <p>Δεν μπορείτε να λέτε, κύριε Υπουργέ, ούτε οι συνάδελφοι εδώ, αλλά πολύ περισσότερο εσείς, όταν ασκείτε την Προεδρία της Ευρώπης, ότι απλώς ένα εισιτήριο με την ψήφιση της Συνθήκης του Μάαστριχτ πήρατε.</p>
          <p>Η Συνθήκη του Μάαστριχτ, κύριε Υπουργέ, λέει απλά πράγματα τα οποία, αν πράγματι τα πιστεύετε και είστε ευρωπαϊστές, οφείλετε να τα στηρίξετε. Τι λέει; Οδηγεί η Συνθήκη του Μάαστριχτ στην πολιτική ενοποίηση, στην οικονομική ενοποίηση και επίσης στη νομισματική ενοποίησή της. Και είπα ότι αυτοί είναι οι τρεις βασικοί άξονες πάνω στους οποίους θα στηριχθούμε, για να προχωρήσουμε, στη συνέχεια, σε μια ενιαία εξωτερική και αμυντική πολιτική. Τώρα, εάν αυτή η πολιτική θα είναι ωφέλιμη ή όχι για τη χώρα, βεβαίως έχετε το δικαίωμα να εκφράζετε την άποψη και τη γνώμη τη δική σας. Όμως δεν μπορείτε άλλα να λέτε στη Βουλή στους έλληνες και άλλα στην Ευρώπη.</p>
          <p>Σας επαναλαμβάνω όμως, ότι αυτά τα οποία λέγονται εδώ στο Kοινοβούλιο ακούγονται παντού. Και δε θα πρέπει, όταν η Χώρα η δική μας ασκεί σήμερα την Προεδρία της Ευρώπης να λέγονται αυτού του είδους πολιτικές θέσεις γιατί δημιουργούνται πλέον γενικότεροι προβληματισμοί.</p>
          <p>Σας διαβεβαιώ ότι δεν έχω καμία αντιπολιτευτική διάθεση, κύριε Υπουργέ. Κάνω όμως αυτές τις επισημάνσεις με πολλή πικρία και προβληματισμό. Γιατί νομίζω ότι η Χώρα μας, με τα πολλαπλά προβλήματα τα οποία αντιμετωπίζει, θα πρέπει πράγματι να πορευθεί ένα σταθερό δρόμο.</p>
          <p>Πήραμε μια απόφαση εδώ. Αυτή η απόφαση είναι ότι είμαστε σταθερά προσανατολισμένοι προς την ευρωπαϊκή ενοποίηση; Εάν ναι, εκεί να δίνουμε τις όποιες μάχες και πρώτοι και καλύτεροι εμείς, σημαιοφόροι. Και εμείς τις δώσαμε σαν σημαιοφόροι, για να ενταχθούμε στην Ευρωπαϊκή Ένωση.</p>
          <p>Και όχι, αφού μπήκαμε μέσα, να αρχίσουμε τις αμφιταλαντεύσεις, κατά πόσο η πορεία αυτή είναι σωστή και ωφέλιμη για το Έθνος και τον Ελληνικό Λαό.</p>
        </speech>
        <speech by="grigoris_niotis" eId="debate_1994-03-01_speech_142">
          <from>ΓΡΗΓΟΡΗΣ ΝΙΩΤΗΣ</from>
          <p>Μα, κύριε Κεφαλογιάννη...</p>
        </speech>
        <speech by="ioannis_kefalogiannis" eId="debate_1994-03-01_speech_143">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Αυτά είπατε και μη διακόπτετε. Είπατε ότι "εμείς είμαστε απλώς ικανοποιημένοι και όχι υπερήφανοι".</p>
        </speech>
        <speech by="grigoris_niotis" eId="debate_1994-03-01_speech_144">
          <from>ΓΡΗΓΟΡΗΣ ΝΙΩΤΗΣ</from>
          <p>Κύριε Πρόεδρε, παρακαλώ το λόγο επί προσωπικού θέματος, να δώσω εξηγήσεις.</p>
        </speech>
        <speech by="ioannis_kefalogiannis" eId="debate_1994-03-01_speech_145">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Να εξηγήσετε ό,τι θέλετε.</p>
        </speech>
        <speech by="pausanias_zakolikos" eId="debate_1994-03-01_speech_146">
          <from>Παυσανίας Ζακολίκος</from>
          <p>Παρακαλώ, κύριε συνάδελφε, δε δημιουργήθηκε προσωπικό θέμα.</p>
        </speech>
        <speech by="ioannis_kefalogiannis" eId="debate_1994-03-01_speech_147">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Και θα είμαι, κύριε συνάδελφε, ιδιαίτερα ικανοποιημένος και ευτυχής εάν με τις εξηγήσεις τις δικές σας ...</p>
        </speech>
        <speech by="grigoris_niotis" eId="debate_1994-03-01_speech_148">
          <from>ΓΡΗΓΟΡΗΣ ΝΙΩΤΗΣ</from>
          <p>(δεν ακούστηκε) ...</p>
        </speech>
        <speech by="ioannis_kefalogiannis" eId="debate_1994-03-01_speech_149">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κατ’ αρχάς μην είσθε αγενής. Είσθε νέος Βουλευτής, μπήκατε μέσα στην Αίθουσα αυτή ...</p>
        </speech>
        <speech by="grigoris_niotis" eId="debate_1994-03-01_speech_150">
          <from>ΓΡΗΓΟΡΗΣ ΝΙΩΤΗΣ</from>
          <p>Σας παρακαλώ, κύριε συνάδελφε!</p>
        </speech>
        <speech by="ioannis_kefalogiannis" eId="debate_1994-03-01_speech_151">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Ό,τι σας λέω εγώ! Και το "αυτός," ο κύριος συνάδελφος, να το πει στον αδελφό του ή σε άλλο και να μάθει ότι εδώ είναι ιερός χώρος που ο καθένας μας οφείλει να σέβεται ...</p>
        </speech>
        <speech by="pausanias_zakolikos" eId="debate_1994-03-01_speech_152">
          <from>Παυσανίας Ζακολίκος</from>
          <p>Δεν καταλαβαίνω την έκρηξή σας, κύριε Κεφαλογιάννη. Τον αποκαλέσατε αήθη.</p>
        </speech>
        <speech by="ioannis_kefalogiannis" eId="debate_1994-03-01_speech_153">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Δεν είπα αήθης, κύριε Πρόεδρε. Ακούσατε όμως τον κύριο συνάδελφο τι είπε;</p>
        </speech>
        <speech by="pausanias_zakolikos" eId="debate_1994-03-01_speech_154">
          <from>Παυσανίας Ζακολίκος</from>
          <p>Με συγχωρείτε, αυτήν τη λέξη άκουσα από εσάς, δεν την άκουσα από τον κύριο συνάδελφο.</p>
        </speech>
        <speech by="ioannis_kefalogiannis" eId="debate_1994-03-01_speech_155">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Πάντοτε όταν θέλετε να αποκρύψετε ...</p>
        </speech>
        <speech by="pausanias_zakolikos" eId="debate_1994-03-01_speech_156">
          <from>Παυσανίας Ζακολίκος</from>
          <p>Με συγχωρείτε, κύριε συνάδελφε, αλλά εσείς έχετε το μικρόφωνο, γι’ αυτό σας άκουσα. Δεν είχε μικρόφωνο ο κύριος συνάδελφος. Τι θέλετε; Να μπορώ να ακούσω τι φωνάζει από κάτω;</p>
          <p>Σας παρακαλώ, λοιπόν, κύριοι συνάδελφοι, να λήξει αυτό το θέμα.</p>
        </speech>
        <speech by="ioannis_kefalogiannis" eId="debate_1994-03-01_speech_157">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κύριε Πρόεδρε, θα ήθελα να παρακαλέσω πολύ τον κύριο συνάδελφο, ο οποίος είναι πολύ νέος σ’ αυτό το Κοινοβούλιο, να μάθει ότι το Κοινοβούλιο είναι χώρος λόγου και αντιλόγου. Είναι για ανταλλαγή επιχειρημάτων, δεν είναι για ανταλλαγή ούτε ύβρεων ούτε οποιωνδήποτε άλλων εκφράσεων, γιατί απάδουν στην ιερότητα του χώρου αυτού.</p>
        </speech>
        <speech by="pausanias_zakolikos" eId="debate_1994-03-01_speech_158">
          <from>Παυσανίας Ζακολίκος</from>
          <p>Θα το διδάξουμε οι παλαιότεροι αυτό, κύριε συνάδελφε. Αυτός είναι ο στόχος μας.</p>
        </speech>
        <speech by="ioannis_kefalogiannis" eId="debate_1994-03-01_speech_159">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Δε νομίζω ότι προκάλεσα ποτέ.</p>
          <p>Προκαλώ κάποιο συνάδελφο να μου πει ότι είπα μία λέξη, η οποία να ήταν προσβλητική γι’ αυτόν. Ποτέ δεν έγινε αυτό παρά μόνο μετά από πρόκληση.</p>
        </speech>
        <speech by="grigoris_niotis" eId="debate_1994-03-01_speech_160">
          <from>ΓΡΗΓΟΡΗΣ ΝΙΩΤΗΣ</from>
          <p>Τόση ώρα τι λέτε;</p>
        </speech>
        <speech by="pausanias_zakolikos" eId="debate_1994-03-01_speech_161">
          <from>Παυσανίας Ζακολίκος</from>
          <p>Σας παρακαλώ, να τελειώσει πρώτα ο κ. Κεφαλογιάννης.</p>
        </speech>
        <speech by="ioannis_kefalogiannis" eId="debate_1994-03-01_speech_162">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Δεν έχω κανένα λόγο, κύριε Πρόεδρε, και σε τελευταία ανάλυση είναι και συγχωριανός. Δεν έχω κανένα λόγο και αν πράγματι δεν το είπε ο κύριος συνάδελφος δεν έχω λόγο να αντιδικώ μαζί του.</p>
        </speech>
        <speech by="pausanias_zakolikos" eId="debate_1994-03-01_speech_163">
          <from>Παυσανίας Ζακολίκος</from>
          <p>Το θέμα έληξε, κύριοι συνάδελφοι.</p>
        </speech>
        <speech by="ioannis_kefalogiannis" eId="debate_1994-03-01_speech_164">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Τελειώνοντας, κύριε Πρόεδρε, θα ήθελα να πω ότι η Συνθήκη του Μάαστριχτ όπως ξέρουμε όλοι μας, στοχεύει στην πολιτική, οικονομική και νομισματική ενοποίηση της Ευρώπης. Αλλά συγχρόνως, θέτει και ορισμένες προϋποθέσεις για να φθάσει η Χώρα μας με τις καλύτερες δυνατές προϋποθέσεις σ’ αυτή την ενοποιημένη Ευρώπη. Θέτει προϋποθέσεις σωστής οικονομικής ανάπτυξης και πορείας, της Χώρας με χαμηλό πληθωρισμό με μειωμένο εξωτερικό χρέος, με μειωμένο το χρέος σε σχέση με το ΑΕΠ. Και βεβαίως σε αυτό έχουμε υποχρέωση όλοι να βοηθήσουμε, για να μπορεί η Χώρας μας να φθάσει με τις καλύτερες δυνατότητες σε αυτό ακριβώς που όλοι επιδιώκουμε. Ευχαριστώ, κύριε Πρόεδρε.</p>
        </speech>
        <speech by="grigoris_niotis" eId="debate_1994-03-01_speech_165">
          <from>ΓΡΗΓΟΡΗΣ ΝΙΩΤΗΣ</from>
          <p>Κύριε Πρόεδρε, παρακαλώ το λόγο επί προσωπικού.</p>
        </speech>
        <speech by="pausanias_zakolikos" eId="debate_1994-03-01_speech_166">
          <from>Παυσανίας Ζακολίκος</from>
          <p>Δεν υπάρχει προσωπικό, κύριε συνάδελφε, την στιγμή κατά την οποία ο αγορητής ανακάλεσε όλα εκείνα τα οποία είπε.</p>
        </speech>
        <speech by="grigoris_niotis" eId="debate_1994-03-01_speech_167">
          <from>ΓΡΗΓΟΡΗΣ ΝΙΩΤΗΣ</from>
          <p>Μα, είναι γραμμένα στα Πρακτικά.</p>
        </speech>
        <speech by="pausanias_zakolikos" eId="debate_1994-03-01_speech_168">
          <from>Παυσανίας Ζακολίκος</from>
          <p>Έχει σημασία η κατάληξη του προσωπικού, κύριε συνάδελφε.</p>
          <p>Ο κ. Κεφαλογιάννης ανακάλεσε. Δεν είπατε, κύριε Κεφαλογιάννη, ...</p>
        </speech>
        <speech by="ioannis_kefalogiannis" eId="debate_1994-03-01_speech_169">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Δεν έχω κανένα λόγο, κύριε Πρόεδρε, να σβηστούν και από τα Πρακτικά.</p>
        </speech>
        <speech by="pausanias_zakolikos" eId="debate_1994-03-01_speech_170">
          <from>Παυσανίας Ζακολίκος</from>
          <p>Αυτό ακριβώς. Το θέμα έληξε και δεν υπάρχει προσωπικό θέμα.</p>
          <p>Η κατάληξη του προσωπικού σας θέματος, κύριε συνάδελφε, θα είναι να διαγραφούν από τα Πρακτικά. Διεγράφησαν και έληξε η ιστορία.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_171">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Κύριε Πρόεδρε, παρακαλώ το λόγο.</p>
        </speech>
        <speech by="pausanias_zakolikos" eId="debate_1994-03-01_speech_172">
          <from>Παυσανίας Ζακολίκος</from>
          <p>Ορίστε, κύριε Υπουργέ, έχετε το λόγο.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_173">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Κύριε Πρόεδρε, κυρίες και κύριοι συνάδελφοι, προτού κλείσουμε τη συζήτηση, νομίζω ότι οφείλω μία σύντομη απάντηση στον Κοινοβουλευτικό Εκπρόσωπο της Νέας Δημοκρατίας. Πρώτον, γιατί νομίζω ότι όλοι μας συμφωνούμε ότι είναι αναφαίρετο δικαίωμα του κάθε μέλους του Κοινοβουλίου να εκθέτει ελεύθερα και αβίαστα την άποψή του. Εκείνο όμως, το οποίο δεν έχει δικαίωμα σ’ αυτό το Σώμα το κάθε μέλος, είναι είτε να υποδεικνύει συναδέλφους του με ποιο τρόπο μπορούν ή πρέπει να εκφρασθούν, πολύ δε λιγότερο, να αισθάνεται ότι είναι τιμητής απόψεων που εκείνος νομίζει ως θέσφατες, τη στιγμή που δε συνειδητοποιεί πιθανόν τη βασική πολιτική διαφορά με την οποία προσεγγίζουν άλλοι, αυτό που εκείνος πιστεύει ως αποκλειστικό, μοναδικό ή θέσφατο.</p>
          <p>Και για να γίνω πιο σαφής. Νομίζω ότι δεν υπάρχει καμία αμφιβολία -ούτε το έκρυψε ποτέ το ΠΑ.ΣΟ.Κ., το λέει ξεκάθαρα- πως η Συμφωνία του Μάαστριχτ βεβαίως προβλέπει κάποιους σημαντικούς στόχους που είναι αποδεκτοί και γι’ αυτό ακριβώς τους στηρίξαμε και τους ψηφίσαμε. Η Συνθήκη του Μάαστριχτ προβλέπει τη δυνατότητα οικονομικής και νομισματικής ένωσης και πάνω απ’ όλα την προοπτική της πολιτικής συνεργασίας και της κοινής άμυνας και αμυντικής πολιτικής για όλες τις ευρωπαϊκές χώρες. Αυτοί είναι οι στόχοι.</p>
          <p>Ο τρόπος με τον οποίο θα επιτευχθούν, δε σημαίνει ότι αυτό που σήμερα υπάρχει στην Ευρώπη είναι το ιδανικό. Ο Πρόεδρός μας Ανδρέας Παπανδρέου είχε πει ότι η συμφωνία είναι συμφωνία τραπεζιτών, οι οποίοι δίνουν περισσότερο βάρος στο πλαίσιο της νεοφιλελεύθερης υπεροχής που υπήρχε τα τελευταία χρόνια σε ευρωπαϊκό επίπεδο, στην ενοποίηση απλώς της αγοράς και πολύ λιγότερο σε όλα εκείνα τα στοιχεία τα οποία εμείς θεωρούμε απαραίτητα για να υπάρξει η μετεξέλιξη της σημερινής συμφωνίας του Μάαστριχτ</p>
          <p>σ’ αυτό που έχει ανάγκη η Ευρωπαϊκή Κοινότητα αύριο. Και γι’ αυτό ακριβώς είπαμε ότι αυτό δεν είναι μόνο συνείδηση δική μας, είναι συνείδηση της μεγάλης πλειοψηφίας των Ευρωπαίων πολιτών. Δεν το λέμε μόνο εμείς ότι η συμφωνία του Μάαστριχτ θα αλλάξει. Ήδη αλλάζει καθημερινά. Αυτά που πριν 4 χρόνια ήταν επαρκή, σήμερα δεν επαρκούν. Το 1996 εξάλλου προβλέπεται η αναθεώρηση της.</p>
          <p>Και βλέπετε ότι σήμερα όλες οι ευρωπαϊκές χώρες φεύγουν από την επικυριαρχία και την αποκλειστικότητα της αγοράς -ήταν το μοναδικό στοιχείο που προσδιόριζε τότε τη συμφωνία του Μάαστριχτ- και κινούνται σε παρεμβάσεις των κρατών, των κυβερνήσεων ως παρεμβατικών μέσων έτσι ώστε να διασφαλιστεί η μάχη και η πορεία μείωσης των ανισοτήτων απέναντι στη λογική της αγοράς, η οποία το μόνο που κάνει είναι να μεγαλώνει τις ανισότητες και όχι να δημιουργεί μηχανισμούς αντιμετώπισης. Και γι’ αυτό έχουμε το τρομακτικό πρόβλημα της ανεργίας, της ύφεσης, της στασιμότητας. Κινούνται όλα αυτά τα μεγάλα προγράμματα κρατικών επενδύσεων με πρωτοβουλία της Ευρωπαϊκής Ένωσης, για να αντιμετωπίσουμε σε τελική ανάλυση τα μεγάλα αυτά προβλήματα.</p>
          <p>Δε νομίζω όμως, ότι σήμερα είναι η μέρα, ο χρόνος και ο τόπος για να επεκταθούμε σ’ αυτό το θέμα. Απλώς δε διαφωνούμε και ο καθένας μπορεί να έχει την άποψή του. Και είναι διαφορετική η άποψή μας μεταξύ της συναινετικής και της προοδευτικής πολιτικής. Αλλά αυτό δεν μας εμποδίζει στο θέμα της διαδικασίας -που είναι πράγματι κατοχύρωση και διεύρυνση των δικαιωμάτων των Ευρωπαίων πολιτών, άρα και των Ελλήνων πολιτών- να συμφωνήσουμε να ψηφίσουμε αυτήν τη διαδικασία που προτείνει το σχέδιο νόμου. Και αυτό ώστε πραγματικά μέσα απ’ αυτήν την εξέλιξη, που την κατοχυρώνει πράγματι η συμφωνία του Μάαστριχτ -γιατί προβλέπεται αυτή η ενιαία εκλογική νομοθεσία και ρύθμιση- να την αξιοποιήσουμε στη βάση της κατοχύρωσης της ευρωπαϊκής ιθαγένειας για να αναβαθμιστεί το Ευρωκοινοβούλιο, που σε τελική ανάλυση -και εδώ συμφωνώ με τον κ. Κεφαλογιάννη- είναι πράγματι δυναμωμένο. Η μοναδική δυνατότητά μας, όμως, είναι να περιορίσουμε την αποκλειστικότητα και μονολιθικότητα των αποφάσεων των κεντρικών οργάνων. Και γι’ αυτόν ακριβώς το λόγο, νομίζω σήμερα μπορούμε, κύριε Πρόεδρε, να προχωρήσουμε, έστω και αν έχουμε διαφορετικές απόψεις για το περιεχόμενο των πολιτικών, στο να ψηφίσουμε τις διαδικασίες εκείνες που θα μας δώσουν τη δυνατότητα στο Ευρωκοινοβούλιο να έχουν οι Έλληνες μια πιο δυνατή και πιο αποτελεσματική φωνή απ’ ότι στο παρελθόν. Ευχαριστώ.</p>
        </speech>
        <scene>(Χειροκροτήματα από την Πτέρυγα του ΠΑ.ΣΟ.Κ.)</scene>
        <speech by="apostolos-athanasios_tsoxatzopoulos" eId="debate_1994-03-01_speech_174">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>.</p>
        </speech>
        <speech by="pausanias_zakolikos" eId="debate_1994-03-01_speech_175">
          <from>Παυσανίας Ζακολίκος</from>
          <p>Κυρίες και κύριοι συνάδελφοι, δεν υπάρχει άλλος ομιλητής. Κηρύσσεται περαιωμένη η συζήτηση επί της αρχής του νομοσχεδίου.</p>
          <p>Ερωτάται το Σώμα, εάν γίνεται δεκτό επί της αρχής το συζητούμενο νομοσχέδιο.</p>
        </speech>
        <speech by="bouleutis/es" eId="debate_1994-03-01_speech_176">
          <from>βουλευτης/ες</from>
          <p>Δεκτό, δεκτό.</p>
        </speech>
        <speech by="pausanias_zakolikos" eId="debate_1994-03-01_speech_177">
          <from>Παυσανίας Ζακολίκος</from>
          <p>Συνεπώς το σχέδιο νόμου "Κύρωση της 93/81/ΕΥΡΑΤΟΜ, ΕΚΑΧ, Ε.Ο.Κ. απόφασης του Συμβουλίου της 1ης Φεβρουαρίου 1993 για την τροποποίηση της Πράξης που αφορά την εκλογή των αντιπροσώπων στο Ευρωπαϊκό Κοινοβούλιο με άμεση καθολική ψηφοφορία, η οποία προσαρτάται στην απόφαση 76/787/ΕΚΑΧ, Ε.Ο.Κ. ΕΥΡΑΤΟΜ του Συμβουλίου της 20ης Σεπτεμβρίου 1976- εκλογή αντιπροσώπων στο Ευρωπαϊκό Κοινοβούλιο, άσκηση του εκλογικού δικαιώματος του εκλέγειν και εκλέγεσθαι κατά τις εκλογές του Ευρωπαϊκού Κοινοβουλίου από τους πολίτες της Ευρωπαϊκής Ένωσης που κατοικούν στην Ελλάδα και δεν είναι Έλληνες πολίτες, σε συμμόρφωση προς την 93/109/Ε.Κ. Οδηγία του Συμβουλίου της Ευρωπαϊκής Ένωσης και τροποποίηση του π.δ. 353/1993" έγινε δεκτό ομόφωνα επί της αρχής.</p>
          <p>Εισερχόμαστε στη συζήτηση των άρθρων.</p>
          <p>Επί του άρθρου πρώτου...</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_178">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Κύριε Πρόεδρε, το λόγο.</p>
        </speech>
        <speech by="pausanias_zakolikos" eId="debate_1994-03-01_speech_179">
          <from>Παυσανίας Ζακολίκος</from>
          <p>Ορίστε, κύριε Υπουργέ, έχετε το λόγο.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_180">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Επί της διαδικασίας, θα ήθελα να μιλήσω. Καταλαβαίνω, ότι το Προεδρείο θεωρεί ότι στις 21.30’ είναι πολύ νωρίς να τελειώσουμε και θα πρέπει να συνεχίσουμε. Θα θέλατε όμως, να δούμε μέχρι πού θα προχωρήσουμε σήμερα, έτσι ώστε να μπορέσουμε αύριο να αξιοποιήσουμε την ημέρα και για τα άρθρα και για τις τροπολογίες; Θα θέλατε να προτείνουμε κάποια διαδικασία;</p>
        </speech>
        <speech by="pausanias_zakolikos" eId="debate_1994-03-01_speech_181">
          <from>Παυσανίας Ζακολίκος</from>
          <p>Μη βιάζεστε, θα το βρούμε.</p>
        </speech>
        <speech by="ioannis_kefalogiannis" eId="debate_1994-03-01_speech_182">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κύριε Πρόεδρε, το λόγο.</p>
        </speech>
        <speech by="pausanias_zakolikos" eId="debate_1994-03-01_speech_183">
          <from>Παυσανίας Ζακολίκος</from>
          <p>Ορίστε, κύριε Κεφαλογιάννη.</p>
        </speech>
        <speech by="ioannis_kefalogiannis" eId="debate_1994-03-01_speech_184">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Κύριε Πρόεδρε, είπαμε ότι επί της αρχής ψηφίζουμε το νομοσχέδιο, διότι είναι ένας κρίκος στην προσπάθεια που γίνεται και που θα γίνεται και στο μέλλον από όλες τις χώρες της Ευρώπης, έως ότου φτάσουμε στην ολοκλήρωση της ευρωπαϊκής ενοποίησης.</p>
          <p>Νομίζω όμως, ότι επειδή τα άρθρα είναι λίγα και έχουν αναφερθεί σ’ αυτά οι εισηγητές, δε θα υπάρξει μεγάλη συζήτηση για την ψήφισή τους. Επομένως, αν το Προεδρείο, η Κυβέρνηση και οι συνάδελφοι συμφωνούν, να αφήσουμε τη συζήτηση για αύριο. Και αν θέλει η Κυβέρνηση, να δεσμευτεί το Σώμα ότι αύριο θα ψηφίσουμε το νομοσχέδιο, εγώ δεν έχω καμία αντίρρηση.</p>
        </speech>
        <speech by="pausanias_zakolikos" eId="debate_1994-03-01_speech_185">
          <from>Παυσανίας Ζακολίκος</from>
          <p>Ο κ. Λεντάκης έχει το λόγο.</p>
        </speech>
        <speech by="andreas_lentakis" eId="debate_1994-03-01_speech_186">
          <from>ΑΝΔΡΕΑΣ ΛΕΝΤΑΚΗΣ</from>
          <p>Συμφωνώ με όσα είπαν ο κ. Κεφαλογιάννης και ο κύριος Υπουργός. Είναι 15 άρθρα. Αν αφαιρέσετε τα 3, μένουν 12 και επ’ αυτών δεν υπάρχει διαφωνία. Άρα, μπορούμε να τα συζητήσουμε αύριο. Να δεσμευτούμε γι’ αυτό.</p>
        </speech>
        <speech by="pausanias_zakolikos" eId="debate_1994-03-01_speech_187">
          <from>Παυσανίας Ζακολίκος</from>
          <p>Κύριοι συνάδελφοι, θέλω τη συναίνεση του Σώματος γι’ αυτό, γιατί υπάρχει ένα σημαντικό νομοσχέδιο του Υπουργείου Εξωτερικών. Αυτήν την εβδομάδα πρέπει να έχουμε ψηφίσει κι εκείνο το νομοσχέδιο.</p>
          <p>Ερωτάται λοιπόν, το Σώμα, αν συμφωνεί να τελειώσουμε αύριο τη συζήτηση των άρθρων του νομοσχεδίου.</p>
        </speech>
        <speech by="ioannis_kefalogiannis" eId="debate_1994-03-01_speech_188">
          <from>ΙΩΑΝΝΗΣ ΚΕΦΑΛΟΓΙΑΝΝΗΣ</from>
          <p>Συμφωνώ, κύριε Πρόεδρε.</p>
        </speech>
        <speech by="andreas_lentakis" eId="debate_1994-03-01_speech_189">
          <from>ΑΝΔΡΕΑΣ ΛΕΝΤΑΚΗΣ</from>
          <p>Κι εμείς συμφωνούμε, κύριε Πρόεδρε.</p>
        </speech>
        <speech by="pausanias_zakolikos" eId="debate_1994-03-01_speech_190">
          <from>Παυσανίας Ζακολίκος</from>
          <p>Συνεπώς, το Σώμα συμφώνησε ομοφώνως να τελειώσουμε αύριο τη συζήτηση των άρθρων του νομοσχεδίου.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_191">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Θέλω όμως να κάνω σαφές, κύριε Πρόεδρε, ότι τις τροπολογίες που είπα στην αρχή, θα μπορέσουμε να τις συζητήσουμε.</p>
        </speech>
        <speech by="pausanias_zakolikos" eId="debate_1994-03-01_speech_192">
          <from>Παυσανίας Ζακολίκος</from>
          <p>Είπαμε ότι αύριο θα τελειώσουμε τα πάντα, μαζί με τις τροπολογίες.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_193">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Θα πρότεινα όμως, κύριε Πρόεδρε, για να κερδίσουμε χρόνο, να συζητήσουμε τα πρώτα 3,4 άρθρα τώρα, αφού είναι γενικής κατεύθυνσης. Να τα ψηφίσουμε τώρα. Οι ετεροδημότες αρχίζουν από το 6ο άρθρο.</p>
        </speech>
        <speech by="pausanias_zakolikos" eId="debate_1994-03-01_speech_194">
          <from>Παυσανίας Ζακολίκος</from>
          <p>Κύριε Υπουργέ, όλοι οι συνάδελφοι συμφωνούν να τελειώσουμε αύριο τα άρθρα.</p>
        </speech>
        <speech by="andreas_lentakis" eId="debate_1994-03-01_speech_195">
          <from>ΑΝΔΡΕΑΣ ΛΕΝΤΑΚΗΣ</from>
          <p>Κύριε Υπουργέ, να τα βάλουμε κατά ενότητες.</p>
        </speech>
        <speech by="apostolos-athanasios_tsoxatzopoulos" eId="debate_1994-03-01_speech_196">
          <from>ΑΠΟΣΤΟΛΟΣ-ΑΘΑΝΑΣΙΟΣ ΤΣΟΧΑΤΖΟΠΟΥΛΟΣ</from>
          <p>Καλά. Τότε να πούμε ότι θα συζητήσουμε κατά κατηγορίες τα άρθρα σε 3 ενότητες.</p>
        </speech>
        <speech by="pausanias_zakolikos" eId="debate_1994-03-01_speech_197">
          <from>Παυσανίας Ζακολίκος</from>
          <p>Ναι, και θα ολοκληρωθεί η συζήτηση μαζί με τις τροπολογίες.</p>
          <p>Κύριοι συνάδελφοι, έχουν διανεμηθεί τα Πρακτικά των συνεδριάσεων της Πέμπτης 17 Φεβρουαρίου 1994 και της Παρασκευής 18 Φεβρουαρίου 1994 και ερωτάται το Σώμα, αν επικυρούνται.</p>
        </speech>
        <speech by="bouleutis/es" eId="debate_1994-03-01_speech_198">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="pausanias_zakolikos" eId="debate_1994-03-01_speech_199">
          <from>Παυσανίας Ζακολίκος</from>
          <p>Συνεπώς τα Πρακτικά της Πέμπτης 17 Φεβρουαρίου 1994 και της Παρασκευής 18 Φεβρουαρίου 1994 επικυρώθηκαν.</p>
        </speech>
        <speech by="stratis_korakas" eId="debate_1994-03-01_speech_200">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Πρόεδρε, μια δήλωση θα ήθελα να κάνω. Για την ψήφιση επί της αρχής, ισχύει η δήλωση του Κοινοβουλευτικού μας Εκπροσώπου. Είναι όμως εδώ ο κ. Σκυλλάκος.</p>
        </speech>
        <speech by="antonis_skullakos" eId="debate_1994-03-01_speech_201">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Κύριε Πρόεδρε, επί της αρχής εμείς δεν συμφωνούμε.</p>
        </speech>
        <speech by="pausanias_zakolikos" eId="debate_1994-03-01_speech_202">
          <from>Παυσανίας Ζακολίκος</from>
          <p>Κύριε Σκυλλάκο, δε συμφωνήσαμε ομόφωνα ότι θα ψηφίσουμε το νομοσχέδιο αύριο;</p>
        </speech>
        <speech by="antonis_skullakos" eId="debate_1994-03-01_speech_203">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Επί της αρχής, εμείς λέμε "κατά πλειοψηφία".</p>
        </speech>
        <speech by="stratis_korakas" eId="debate_1994-03-01_speech_204">
          <from>ΣΤΡΑΤΗΣ ΚΟΡΑΚΑΣ</from>
          <p>Έγινε ομόφωνη ψήφιση.</p>
        </speech>
        <speech by="pausanias_zakolikos" eId="debate_1994-03-01_speech_205">
          <from>Παυσανίας Ζακολίκος</from>
          <p>Αφού λείπατε, τι να κάναμε, να σας αναζητήσουμε; Τι διαδικασία είναι αυτή, κύριε Σκυλλάκο;</p>
        </speech>
        <speech by="antonis_skullakos" eId="debate_1994-03-01_speech_206">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Μπορεί να διορθωθεί αυτό;</p>
        </speech>
        <speech by="pausanias_zakolikos" eId="debate_1994-03-01_speech_207">
          <from>Παυσανίας Ζακολίκος</from>
          <p>Πέστε μου εσείς, πώς μπορεί να διορθωθεί.</p>
        </speech>
        <speech by="antonis_skullakos" eId="debate_1994-03-01_speech_208">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Γνωρίζετε, κύριε Πρόεδρε, ότι στην ομιλία μου είπα ότι το καταψηφίζουμε και μετά βγήκα έξω από την Αίθουσα, να κάνω ένα τηλέφωνο.</p>
        </speech>
        <speech by="pausanias_zakolikos" eId="debate_1994-03-01_speech_209">
          <from>Παυσανίας Ζακολίκος</from>
          <p>Κύριε συνάδελφε, να βρούμε την εξής λύση. Αύριο, στη συζήτηση του άρθρου 1 να γίνει μία καταχώρηση ότι απουσιάζατε και ότι δεν ψηφίσατε επί της αρχής το νομοσχέδιο.</p>
        </speech>
        <speech by="antonis_skullakos" eId="debate_1994-03-01_speech_210">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Όμως η δεοντολογία λέει ότι όταν ένα Κόμμα σαφώς έχει τοποθετηθεί κατά, τότε πρέπει να γράφεται "κατά πλειοψηφία".</p>
        </speech>
        <speech by="pausanias_zakolikos" eId="debate_1994-03-01_speech_211">
          <from>Παυσανίας Ζακολίκος</from>
          <p>Εγώ ρώτησα και η Βουλή απήντησε ότι ομόφωνα ψηφίζει το νομοσχέδιο. Τι πρόβλημα έχετε, αν κάνετε αύριο αυτήν τη δήλωση; Όσα είπατε τώρα καταχωρήθηκαν στα Πρακτικά και αύριο μπορείτε να κάνετε τη δήλωσή σας.</p>
        </speech>
        <speech by="antonis_skullakos" eId="debate_1994-03-01_speech_212">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Καλώς.</p>
        </speech>
        <speech by="pausanias_zakolikos" eId="debate_1994-03-01_speech_213">
          <from>Παυσανίας Ζακολίκος</from>
          <p>Κύριοι συνάδελφοι, στο σημείο αυτό δέχεσθε να λύσουμε τη συνεδρίαση;</p>
        </speech>
        <speech by="bouleutis/es" eId="debate_1994-03-01_speech_214">
          <from>βουλευτης/ες</from>
          <p>Μάλιστα, μάλιστα.</p>
          <p>Με τη συναίνεση του Σώματος και ώρα 21.38’ λύεται η συνεδρίαση για αύριο Τετάρτη 2 Μαρτίου 1994 και ώρα 18.00’ με αντικείμενο εργασιών του Σώματος κοινοβουλευτικό έλεγχο, αναφορές ερωτήσεις και στη συνέχεια νομοθετική εργασία σύμφωνα με την ημερήσια διάταξη.</p>
          <p>Ο ΠΡΟΕΔΡΟΣ ΟΙ ΓΡΑΜΜΑΤΕΙΣ</p>
        </speech>
      </debateSection>
    </debateBody>
  </debate>
</akomaNtoso>
