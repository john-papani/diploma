<akomaNtoso xmlns="http://docs.oasis-open.org/legaldocml/ns/akn/3.0">
  <debate name="debate">
    <meta>
      <identification source="#cobalt">
        <FRBRWork>
          <FRBRthis value="/akn/gr/debate/1994-04-01/1/!main"/>
          <FRBRuri value="/akn/gr/debate/1994-04-01/1"/>
          <FRBRalias value="ΠΡΑΚΤΙΚΑ ΒΟΥΛΗΣ 1994-04-01" name="title"/>
          <FRBRdate date="1994-04-01" name="Generation"/>
          <FRBRauthor href=""/>
          <FRBRcountry value="gr"/>
          <FRBRnumber value="1"/>
        </FRBRWork>
        <FRBRExpression>
          <FRBRthis value="/akn/gr/debate/1994-04-01/1/gr@1994-04-01/!main"/>
          <FRBRuri value="/akn/gr/debate/1994-04-01/1/gr@1994-04-01"/>
          <FRBRdate date="1994-04-01" name="Generation"/>
          <FRBRauthor href=""/>
          <FRBRlanguage language="gr"/>
        </FRBRExpression>
        <FRBRManifestation>
          <FRBRthis value="/akn/gr/debate/1994-04-01/1/gr@1994-04-01/!main"/>
          <FRBRuri value="/akn/gr/debate/1994-04-01/1/gr@1994-04-01"/>
          <FRBRdate date="1994-04-01" name="Generation"/>
          <FRBRauthor href=""/>
        </FRBRManifestation>
      </identification>
      <references source="#cobalt">
        <TLCOrganization eId="greek_parl" href="/ontology/organization/akn/greek_parl" showAs="Greek_Parliament"/>
        <TLCRole eId="proedros" href="/ontology/person/akn/parliament/proedros" showAs="ΠΡΟΕΔΡΟΣ"/>
        <TLCPerson eId="xristos_koskinas" href="/ontology/person/akn/parliament/xristos_koskinas" showAs="ΧΡΗΣΤΟΣ ΚΟΣΚΙΝΑΣ"/>
        <TLCPerson eId="stratis_korakas" href="/ontology/person/akn/parliament/stratis_korakas" showAs="ΣΤΡΑΤΗΣ ΚΟΡΑΚΑΣ"/>
        <TLCPerson eId="panagiotis_n._kritikos" href="/ontology/person/akn/parliament/panagiotis_n._kritikos" showAs="Παναγιώτης Ν. Κρητικός"/>
        <TLCPerson eId="floros_konstantinou" href="/ontology/person/akn/parliament/floros_konstantinou" showAs="ΦΛΩΡΟΣ ΚΩΝΣΤΑΝΤΙΝΟΥ"/>
        <TLCPerson eId="basilis_kedikoglou" href="/ontology/person/akn/parliament/basilis_kedikoglou" showAs="ΒΑΣΙΛΗΣ ΚΕΔΙΚΟΓΛΟΥ"/>
        <TLCPerson eId="eleni_stefanou" href="/ontology/person/akn/parliament/eleni_stefanou" showAs="ΕΛΕΝΗ ΣΤΕΦΑΝΟΥ"/>
        <TLCPerson eId="ioannis_stathopoulos" href="/ontology/person/akn/parliament/ioannis_stathopoulos" showAs="ΙΩΑΝΝΗΣ ΣΤΑΘΟΠΟΥΛΟΣ"/>
        <TLCPerson eId="theodoros_pagkalos" href="/ontology/person/akn/parliament/theodoros_pagkalos" showAs="ΘΕΟΔΩΡΟΣ ΠΑΓΚΑΛΟΣ"/>
        <TLCPerson eId="georgios_romaios" href="/ontology/person/akn/parliament/georgios_romaios" showAs="ΓΕΩΡΓΙΟΣ ΡΩΜΑΙΟΣ"/>
        <TLCPerson eId="nikolaos_kuriazidis" href="/ontology/person/akn/parliament/nikolaos_kuriazidis" showAs="ΝΙΚΟΛΑΟΣ ΚΥΡΙΑΖΙΔΗΣ"/>
        <TLCPerson eId="pausanias_zakolikos" href="/ontology/person/akn/parliament/pausanias_zakolikos" showAs="Παυσανίας Ζακολίκος"/>
        <TLCPerson eId="foteini_stefanopoulou" href="/ontology/person/akn/parliament/foteini_stefanopoulou" showAs="ΦΩΤΕΙΝΗ ΣΤΕΦΑΝΟΠΟΥΛΟΥ"/>
        <TLCPerson eId="polloi_bouleutes" href="/ontology/person/akn/parliament/polloi_bouleutes" showAs="ΠΟΛΛΟΙ ΒΟΥΛΕΥΤΕΣ"/>
        <TLCPerson eId="nikitas_kaklamanis" href="/ontology/person/akn/parliament/nikitas_kaklamanis" showAs="ΝΙΚΗΤΑΣ ΚΑΚΛΑΜΑΝΗΣ"/>
        <TLCPerson eId="gerasimos_arabanis" href="/ontology/person/akn/parliament/gerasimos_arabanis" showAs="ΓΕΡΑΣΙΜΟΣ ΑΡΑΒΑΝΗΣ"/>
        <TLCPerson eId="ilias_bezdrebanis" href="/ontology/person/akn/parliament/ilias_bezdrebanis" showAs="ΗΛΙΑΣ ΒΕΖΔΡΕΒΑΝΗΣ"/>
        <TLCPerson eId="apostolos_kaklamanis" href="/ontology/person/akn/parliament/apostolos_kaklamanis" showAs="Απόστολος Κακλαμάνης"/>
        <TLCPerson eId="ioannis_souladakis" href="/ontology/person/akn/parliament/ioannis_souladakis" showAs="ΙΩΑΝΝΗΣ ΣΟΥΛΑΔΑΚΗΣ"/>
        <TLCPerson eId="dimitrios_kremastinos" href="/ontology/person/akn/parliament/dimitrios_kremastinos" showAs="ΔΗΜΗΤΡΙΟΣ ΚΡΕΜΑΣΤΙΝΟΣ"/>
        <TLCPerson eId="andreas_lentakis" href="/ontology/person/akn/parliament/andreas_lentakis" showAs="ΑΝΔΡΕΑΣ ΛΕΝΤΑΚΗΣ"/>
      </references>
    </meta>
    <preface>
      <container name="parliament_details">
        <p>Π Ρ Α Κ Τ Ι Κ Α    Β Ο Υ Λ Η Σ</p>
        <p>Η΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)</p>
        <p>Σ Υ Ν Ο Δ Ο Σ Α΄</p>
        <p>ΣΥΝΕΔΡΙΑΣΗ</p>
        <p>Παρασκευή 1 Απριλίου 1994</p>
      </container>
    </preface>
    <debateBody>
      <debateSection name="opening">
        <p>Αθήνα, σήμερα την 1η Απριλίου 1994, ημέρα Παρασκευή και ώρα 10:15’ συνήλθε στην Αίθουσα συνεδριάσεων του Βουλευτηρίου η Βουλή σε Ολομέλεια για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.</p>
      </debateSection>
      <debateSection name="main_debate_section">
        <speech by="apostolos_kaklamanis" eId="debate_1994-04-01_speech_1">
          <from>Απόστολος Κακλαμάνης</from>
          <p>Κύριοι συνάδελφοι, αρχίζει η συνεδρίαση.</p>
          <p>Παρακαλείται η Γραμματεύς κ. Φωτεινή Στεφανοπούλου, Βουλευτής Ηλείας, να διαβάσει τις αναφορές προς το Σώμα.</p>
          <p>Ανακοινώνονται από τη Γραμματέα κ. Φωτεινή Στεφανοπούλου τα ακόλουθα:</p>
          <p>Α΄ ΚΑΤΑΘΕΣΗ ΑΝΑΦΟΡΩΝ</p>
          <p>1. Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία κάτοικοι της Κοινότητας Άκρης Ελασσόνας Νομού Λάρισας διαμαρτύρονται για τις προϋποθέσεις χορήγησης αδειών καλλιέργειας καπνού.</p>
          <p>2. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Ομοσπονδία Αδιορίστων Δασκάλων και Νηπιαγωγών Πτυχιούχων Εξωτερικού διαμαρτύρεται για τις διαδικασίες αναγνώρισης των πτυχίων των μελών της.</p>
          <p>3. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία οι Δασικοί Συν/σμοί Δασαρχείου Σουφλίου επισημαίνουν την έλλειψη προσωπικού στο Δασαρχείο Σουφλίου.</p>
          <p>4. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία η Κοινότητα Πτελέας Επαρχίας Ορεστιάδας Έβρου ζητεί χρηματοδότηση για τη βελτίωση του οδικού δικτύου της περιοχής της.</p>
          <p>5. Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η κυρία Μαίρη Σανδαλή, δημόσιος υπάλληλος ζητεί την απόσπαση ή τη μετάταξή της από τη Δ/νση Περ/ντος και χωροταξίας στη Λάρισα στη Δ/νση Εσωτερικών στη Λάρισα.</p>
          <p>6. Ο Βουλευτής Μαγνησίας κ. ΧΡΗΣΤΟΣ ΑΝΤΩΝΙΟΥ κατέθεσε αναφορά με την οποία ο Ιατρικός Σύλλογος Μαγνησίας ζητεί την επίσπευση βιολογικού καθαρισμού των λυμάτων του Βόλου Μαγνησίας.</p>
          <p>7. Ο Βουλευτής Αθήνας κ. ΔΗΜΗΤΡΙΟΣ ΜΠΕΗΣ κατέθεσε αναφορά με την οποία ο κ. Βασίλειος Καρακατσάνης, υποδιευθυντής στο 15ο Λύκειο Αθήνας ζητεί την επανατοποθέτησή του στη θέση του Διευθυντή στο 15ο Λύκειο Αθήνας.</p>
          <p>8. Ο Βουλευτής Λέσβου κ. ΔΗΜΗΤΡΙΟΣ ΒΟΥΝΑΤΣΟΣ κατέθεσε αναφορά με την οποία ο Αγροτικός Συνεταιρισμός Αγιάσου Λέσβου ζητεί η συγκέντρωση του ελαιολάδου να ξεκινάει από τον Ιανουάριο κάθε έτους.</p>
          <p>9. Ο Βουλευτής Λέσβου κ. ΔΗΜΗΤΡΙΟΣ ΒΟΥΝΑΤΣΟΣ κατέθεσε αναφορά με την οποία η Ναυτιλιακή Εταιρεία Λέσβου Α.Ε. ζητεί η Ακτή Τζελέπη να παραμείνει ο τόπος ελλιμενισμού για τα πλοία γραμμής Πειραιά - Χίου - Μυτιλήνης.</p>
          <p>10. Ο Βουλευτής Λέσβου κ. ΔΗΜΗΤΡΙΟΣ ΒΟΥΝΑΤΣΟΣ κατέθεσε αναφορά με την οποία η κοινότητα Μεγαλοχωρίου Επαρχίας Πλωμαρίου Νομού Λέσβου ζητεί χρηματοδότηση για την ηλεκτροδότηση αντλιοστασίου γεώτρησης στη θέση Παναγίδα της περιοχής της.</p>
          <p>11. Ο Βουλευτής Αιτωλ/νίας κ. ΧΡΗΣΤΟΣ ΡΟΚΟΦΥΛΛΟΣ κατέθεσε αναφορά με την οποία ο Αγροτικός Συνεταιρισμός Μυρτιάς Θέρμου Αιτωλ/νίας ζητεί την πληρωμή του.</p>
          <p>12. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία οι κύριοι Θεμιστοκλής κλωτσοτήρας, Ιωάννης Καραμπίνης κ.λ.π. διαμαρτύρονται για τη χρέωση εις βάρος τους πληρωμένων λογαριασμών παρελθόντων ετών από τη Δ.Ε.Η.</p>
          <p>13. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία η Νομαρχιακή Επιτροπή Εύβοιας ενίσταται στη μεταφορά σχολών από το ΤΕΙ Χαλκίδας Εύβοιας στο ΤΕΙ Λαμίας Φθιώτιδας.</p>
          <p>14. Ο Βουλευτής Χανίων κύριοι ΙΩΣΗΦ ΜΙΧΕΛΟΓΙΑΝΝΗΣ και ΙΩΣΗΦ ΒΑΛΥΡΑΚΗΣ κατέθεσαν αναφορά με την οποία ο Αγροτικός Συνεταιρισμός Πλατανιά Κυδωνίας Χανίων ζητεί την οριστική ρύθμιση χρέους του, που δημιουργήθηκε λόγω της καθυστέρησης μέχρι σήμερα της εγκριθείσης επιδοτήσεως και της επιδοτήσεως από την πολιτεία για την κατασκευή αποθήκης γεωργικών εφοδίων και σύγχρονου ελαιουργείου στην Κυδωνία Χανίων Κρήτης.</p>
          <p>15. Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Επιτροπή Εργαζομένων στη Δ.Ε.Β. Λάρισας ζητεί να επανατοποθετηθούν στις οργανικές τους θέσεις οι εργαζόμενοι που μετατάχθηκαν στο Δασαρχείο Λάρισας.</p>
          <p>16. Οι Βουλευτές κύριοι ΣΠΗΛΙΟΣ ΣΠΗΛΙΩΤΟΠΟΥΛΟΣ και ΗΛΙΑΣ ΒΕΖΔΡΕΒΑΝΗΣ κατέθεσαν αναφορά με την οποία η Επιτροπή Πάτρας της Φοιτητικής Ένωσης Βορειοηπειρωτικού Αγώνα διαμαρτύρεται για την επιβολή τρομοκρατίας στους Έλληνες της Βορείου Ηπείρου από το Αλβανικό κράτος.</p>
          <p>17. Ο Βουλευτής Αχαίας κ. ΒΑΣΙΛΕΙΟΣ ΜΠΕΚΙΡΗΣ κατάθεσε αναφορά με την οποία η κοινότητα Σκεπαστού Αχαίας ζητεί οικονομική ενίσχυση για την ασφαλτόστρωση του δρόμου από την Εθνική Οδό Πατρών - Καλαβρύτων ως περιοχή της παραπάνω κοινότητας.</p>
          <p>18. Ο Βουλευτής Αχαίας κ. ΒΑΣΙΛΕΙΟΣ ΜΠΕΚΙΡΗΣ κατέθεσε αναφορά με την οποία το Τεχνολογικό Εκπαιδευτικό Ίδρυμα Πάτρας ζητεί χρηματοδότηση για τη λειτουργία στους χώρους του τριών νέων τμημάτων.</p>
          <p>19. Ο Βουλευτής Αχαίας κ. ΒΑΣΙΛΕΙΟΣ ΜΠΕΚΙΡΗΣ κατέθεσε αναφορά με την οποία ο Σύλλογος Γεωπόνων Αχαίας - Κεφαλληνίας και Ζακύνθου ζητεί την οριστική ρύθμιση των χρεών της Ε.Α.Σ. Πάτρας Αχαίας.</p>
          <p>20. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ - ΛΙΑΚΑΤΑΣ κατέθεσε αναφορά με την οποία η Κοινότητα Σκουτεράς Αιτωλ/νίας ζητεί οικονομική ενίσχυση για τη διαμόρφωση χώρου πλατείας της περιοχής της.</p>
          <p>21. Ο βουλευτής Θεσ/νίκης κ. ΠΑΝΑΓΙΩΤΗΣ ΨΩΜΙΑΔΗΣ κατέθεσε αναφορά με την οποία ο Πανελλήνιος Σύνδεσμος Αναπήρων Θυμάτων Πολέμου και Εθνικής Αντίστασης ζητεί τη δημιουργία Επικουρικού Ταμείου Αναπήρων Θυμάτων Πολέμου για την οικονομική ενίσχυση των οικογενειών των αναπήρων και θυμάτων πολέμου και Εθν. Αντίστασης.</p>
          <p>22. Ο Βουλευτής Φωκίδας κ. ΝΙΚΟΛΑΟΣ ΓΚΕΛΕΣΤΑΘΗΣ κατέθεσε αναφορά με την οποία ο Πανελλήνιος Σύνδεσμος Αναπήρων - Θυμάτων Πολέμου και Εθνικής Αντίστασης ζητεί τη δημιουργία Επικουρικού Ταμείου Αναπήρων και Θυμάτων Πολέμου για την οικονομική ενίσχυση των οικογενειών των αναπήρων και θυμάτων πολέμου και Εθν. Αντίστασης.</p>
          <p>23. Η Βουλευτής Πέλλας κυρία ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Πανελλήνιος Σύνδεσμος Αναπήρων - Θυμάτων Πολέμου και Εθνικής Αντίστασης ζητεί τη δημιουργία Επικουρικού Ταμείου Αναπήρων και Θυμάτων Πολέμου για την οικονομική ενίσχυση των οικογενειών των αναπήρων και θυμάτων πολέμου και Εθν. Αντίστασης.</p>
          <p>24. Ο Βουλευτής Λέσβου κ. ΔΗΜΗΤΡΙΟΣ ΒΟΥΝΑΤΣΟΣ κατέθεσε αναφορά με την οποία ο Πανελλήνιος Σύνδεσμος Αναπήρων - Θυμάτων Πολέμου και Εθνικής Αντίστασης ζητεί τη δημιουργία Επικουρικού Ταμείου Αναπήρων και Θυμάτων πολέμου για την οικονομική ενίσχυση των οικογενειών των αναπήρων και θυμάτων πολέμου και Εθν. Αντίστασης.</p>
          <p>25. Ο Βουλευτής Θεσ/νίκης κ. ΕΛΕΥΘΕΡΙΟΣ ΚΩΝΣΤΑΝΤΙΝΙΔΗΣ κατέθεσε αναφορά με την οποία η κυρία Πηνελόπη Σεραφείμ ζητεί να διοριστούν ως υπεράριθμοι συμβολαιογράφοι στην περιφέρεια του Ειρηνοδικείου Θεσ/νίκης όσοι έλαβαν βαθμό άνω του 72 στο διαγωνισμό του Μαρτίου 1993.</p>
          <p>26. Ο Βουλευτής Θεσ/νίκης κ. ΕΛΕΥΘΕΡΙΟΣ ΚΩΝΣΤΑΝΤΙΝΙΔΗΣ κατέθεσε αναφορά με την οποία ο Σύλλογος Εργαζομένων Δήμου Γλυφάδας Αττικής ζητεί την έγκριση πρόσληψης τεχνικού ασφαλείας και γιατρού εργασίας στο Δήμο.</p>
          <p>27. Ο Βουλευτής Θεσ/νίκης κ. ΕΛΕΥΘΕΡΙΟΣ ΚΩΝΣΤΑΝΤΙΝΙΔΗΣ κατέθεσε αναφορά με την οποία ο κ. Β. Κωνσταντινίδης, ιατρός ζητεί την επίλυση συνταξιοδοτικού προβλήματος ιατρών του ΙΚΑ πλήρους και αποκλειστικής απασχόλησης.</p>
          <p>28. Η Βουλευτής Πέλλας κυρία ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία η Ιερά Μητρόπολη Έδεσσας Πέλλας και Αλμωπίας ζητεί χρηματοδότηση για την επισκευή της Μονής του Αρχαγγέλου Μιχαήλ κοντά στα ελληνοσκοπιανά σύνορα.</p>
          <p>29. Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΓΙΑΣ κατέθεσε αναφορά με την οποία τα Σχολεία Αποδήμων Ελλήνων ζητούν οικονομική ενίσχυση για την υγιεινή, ασφάλεια και την υλικοτεχνική υποδομή τους.</p>
          <p>30. Η Βουλευτής Πέλλας κυρία ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία οι Κοινότητες Άρνισσας, Παναγίτσας, Αγίου Αθανασίου, Νομού Πέλλας ζητούν οικονομική ενίσχυση για την ανέγερση και λειτουργία Κέντρου Υγείας στην Άρνισσα Πέλλας.</p>
          <p>31. Η Βουλευτής Πέλλας κυρία ΠΑΡΘΕΝΑ ΦΟΥΝΤΟΥΚΙΔΟΥ κατέθεσε αναφορά με την οποία ο Επιμορφωτικός Σύλλογος Σκύδρας Πέλλας ζητεί χρηματοδότηση για τη διοργάνωση της τελικής φάσης του πανελληνίου εφηβικού πρωταθλήματος βόλλευ.</p>
          <p>32. Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα της εφημερίδας "Εθνικός Κήρυξ" που αναφέρεται σε επιστολή αμπελουργού σχετικά με την αποζημίωση που δικαιούνται όσοι από τους αμπελοκαλλιεργητές έχουν κόψει τα αμπέλια τους.</p>
          <p>33. Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμος Κάτω Αχαίας ζητεί την μετεγκατάσταση του βυρσοδεψείου και την υδροδότηση του από τη θέση "Μπούκα" Κάτω Αχαίας.</p>
          <p>34. Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα τοπικής εφημερίδας που αναφέρεται σε ψήφισμα των συνταξιούχων του ΙΚΑ Πάτρας σχετικά με αιτήματα του κλάδου τους.</p>
          <p>35. Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα της εφημερίδος "Γνώμη" που αναφέρεται στην καταγγελία μέλους της ΠΥΣΠΕ σχετικά με τις αδιαφανείς διαδικασίες βάσει των οποίων έγινε η επιλογή προισταμένων της Α/βάθμιας εκπαίδευσης Νομού Αχαίας.</p>
          <p>36. Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Επαγγελματικών - Βιοτεχνικών - Εμπορικών Σωματείων Νομού Αχαίας ζητεί την ευμενή ρύθμιση των φορολογικών υποχρεώσεων για τις Μ.Μ.Ε. της σεισμόπληκτης περιοχής της.</p>
          <p>37. Οι Βουλευτές κύριοι ΝΙΚΟΛΑΟΣ ΟΙΚΟΝΟΜΟΠΟΥΛΟΣ και ΗΛΙΑΣ ΒΕΖΔΡΕΒΑΝΗΣ κατέθεσαν αναφορά με την οποία η Πανηπειρωτική Συνομοσπονδία Ελλάδας ζητεί την άμεση λήψη μέτρων που θα αποσκοπούν στην ανάπτυξη της Ηπείρου και στην ανάδειξή της ως κρίκου σύνδεσης με τη Δυτική Ευρώπη.</p>
          <p>38. Ο Βουλευτής Αχαίας κ. ΝΙΚΟΛΑΟΣ ΟΙΚΟΝΟΜΟΠΟΥΛΟΣ κατέθεσε αναφορά με την οποία η Ένωση Αγροτικών Συνεταιρισμών Πατρών Αχαίας ζητεί την οριστική ρύθμιση των χρεών των ΑΣΟ.</p>
          <p>39. Ο Βουλευτής Αχαίας κ. ΝΙΚΟΛΑΟΣ ΟΙΚΟΝΟΜΟΠΟΥΛΟΣ κατέθεσε αναφορά με την οποία ο Δήμος Πρέβεζας ζητεί τη λήψη μέτρων αναβάθμισης και ανάπτυξης της περιοχής της.</p>
          <p>40. Ο βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ευρήματα στα θεμέλια νεοκλασικού κτιρίου στη Χαλκίδα Εύβοιας.</p>
          <p>41. Ο Βουλευτής Αχαίας κ. ΒΑΣΙΛΕΙΟΣ ΜΠΕΚΙΡΗΣ κατέθεσε αναφορά με την οποία η Ένωση Διοικητικών Δικαστών ζητεί την άμεση μεταγέστατη των διοικητικών δικαστηρίων της Αθήνας.</p>
          <p>42. Ο Βουλευτής Αχαίας κ. ΒΑΣΙΛΕΙΟΣ ΜΠΕΚΙΡΗΣ κατέθεσε αναφορά με την οποία το Τεχνολογικό Εκπαιδευτικό Ίδρυμα (ΤΕΙ) Πάτρας Αχαίας ζητεί την άμεση κατασκευή κτιρίου πολλαπλών χρήσεων για τις ανάγκες λειτουργίας του.</p>
          <p>43. Οι βουλευτές ΙΩΑΝΝΗΣ ΚΑΤΣΑΡΟΣ και ΣΠΥΡΟΣ ΣΤΡΙΦΤΑΡΗΣ κατέθεσαν αναφορά με την οποία το Σωματείο Συνταξιούχων ΤΕΒΕ νομού Θεσ/νίκης ζητεί την αύξηση των συντάξεων του ΤΕΒΕ.</p>
          <p>44. οι Βουλευτές κύριοι ΙΩΑΝΝΗΣ ΚΑΤΣΑΡΟΣ και ΔΗΜΟΣ ΚΟΥΜΠΟΥΡΗΣ κατέθεσαν αναφορά με την οποία το Σωματείο Συνταξιούχων Επικουρικού Ταμείου Μετάλλου Νομού Θεσ/νίκης ζητεί την αξιοποίηση των αποθεματικών του ΕΤΕΜ.</p>
          <p>45. Οι Βουλευτές κύριοι ΟΡΕΣΤΗΣ ΚΟΛΩΖΩΦ και ΣΤΡΑΤΗΣ ΚΟΡΑΚΑΣ κατέθεσαν αναφορά με την οποία το Παράρτημα Πατησίων - Ριζούπολης Αττικής της ΠΕΑΕΑ ζητεί την αποκατάσταση των αντιστασιακών κ.λ.π.</p>
          <p>46. Οι Βουλευτές κύριοι ΙΩΑΝΝΗΣ ΚΑΤΣΑΡΟΣ και ΣΠΥΡΟΣ ΣΤΡΙΦΤΑΡΗΣ κατέθεσαν αναφορά με την οποία η Ένωση Αγροτικών Συνεταιρισμών Βοίου Νομού Κοζάνης ζητεί να εξαιρεθεί η επαρχία Βοίου Κοζάνης από τη μέχρι σήμερα ισχύουσα ποσόστωση στην καλλιέργεια καπνών.</p>
          <p>47. Οι Βουλευτές κύριοι ΔΗΜΗΤΡΙΟΣ ΚΩΣΤΟΠΟΥΛΟΣ και ΔΗΜΟΣ ΚΟΥΜΠΟΥΡΗΣ κατέθεσαν αναφορά με την οποία το παράρτημα της ΠΕΑΕΑ Νέας Ιωνίας Αττικής αναφέρεται στην οικονομική πολιτική της Κυβέρνησης.</p>
          <p>48. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΣΠΥΡΟΣ ΣΤΡΙΦΤΑΡΗΣ κατέθεσαν αναφορά με την οποία ο Σύλλογος Πρώην Αλιέων Κεραμιδίου Λίμνης Κάρλας Νομού Μαγνησίας διαμαρτύρεται επειδή μέχρι σήμερα δεν έχει παραχωρηθεί οριστικά κλήρος στους πρώην αλιείς σαν αποζημίωση για τη στέρηση της εργασίας τους.</p>
          <p>49. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΣΠΥΡΟΣ ΣΤΡΙΦΤΑΡΗΣ κατέθεσαν αναφορά με την οποία η Κοινότητα Ραψάνης Νομού Λάρισας ζητεί την κρατική παρέμβαση για την αντιμετώπιση των καταστροφών από χιονοπτώσεις στην περιοχή της.</p>
          <p>50. Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΓΕΡΑΣΙΜΟΣ ΑΡΑΒΑΝΗΣ κατέθεσαν αναφορά με την οποία ο Αναπτυξιακός Σύνδεσμος Κάμπου Ευεργετούλα Λέσβου ζητεί την τοποθέτηση νοσηλεύτριας στο Αγροτικό Ιατρείο Ιππείου Λέσβου.</p>
          <p>51. Οι Βουλευτές κύριοι ΑΝΤΩΝΗΣ ΣΚΥΛΛΑΚΟΣ και ΙΩΑΝΝΗΣ ΚΑΤΣΑΡΟΣ κατέθεσαν αναφορά με την οποία το παράρτημα Βόλου Μαγνησίας της ΠΕΑΕΑ αναφέρεται στις νατοϊκές επεμβάσεις στην περιοχή της πρώην Γιουγκοσλαβίας.</p>
          <p>52. Οι Βουλευτές κύριοι ΣΤΡΑΤΗΣ ΚΟΡΑΚΑΣ και ΓΕΡΑΣΙΜΟΣ ΑΡΑΒΑΝΗΣ κατέθεσαν αναφορά με την οποία η ναυτιλιακή Εταιρεία Λέσβου ζητεί να μην αλλάξει ο χώρος ελλιμενισμού των πλοίων της γραμμής Πειραιά - Χίου - Μυτιλήνης.</p>
          <p>Β’ ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ</p>
          <p>1. Στην με αριθμό 1188/22-2-94 ερώτηση δόθηκε με το υπ’ αριθμ. 14205/29-3-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1188/94 ερώτησης που κατατέθηκε στη Βουλή των Ελλήνων από το Βουλευτή κ. Αντ. Ντεντιδάκη που αναφέρεται στο ανωτέρω έργο σας πληροφορούμε ότι το έργο "Δρόμος Επιδαύρου - Καλλονής" εντάχθηκε στο Νομ/κό Πρόγραμμα 1994-1999 (2ο Πακέτο DELOR) με προϋπ/σμό 1.400.000.000 δρχ.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>2. Στην με αριθμό 1209/22-2-94 ερώτηση δόθηκε με το υπ’ αριθμ. 14172/29-3-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1209/94 ερώτησης που κατατέθηκε στη Βουλή των Ελλήνων από το Βουλευτή κ. Βασ. Κεδίκογλου που αναφέρεται στο ανωτέρω έργο σας γνωρίζουμε ότι η Νομαρχία λόγω της φύσεως του έργου, θα αναθέσει μελέτη Περιβαλλοντικής προστασίας και αξιοποίησης των λιμνοθαλασσών Μικρό και Μεγάλο Λιβάρι ώστε οι όποιες παρεμβάσεις (δρόμοι προσπέλασης, φυλάκια, στέγαστρα, διευθετήσεις χειμάρρων και ακτών) να γίνονται με βάση τη μελέτη και όχι αποσπασματικά με πιθανές δυσμενείς οικολογικές επιπτώσεις στους προαναφερθέντες υγροβιότοπους.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>3. Στην με αριθμό 1313/2-3-94 ερώτηση δόθηκε με το υπ’ αριθμ. 1085/21-3-94 έγγραφο από τον Υπουργό Υγείας η ακόλουθη απάντηση:</p>
          <p>"Απαντώντας στην 1313/94 ερώτηση, που κατέθεσε στη Βουλή ο Βουλευτής κ. Η. Βεζδρεβάνης, σχετικά με τον προγραμματισμό κατασκευής κτιρίου για τη στέγαση του Παιδικού Σταθμού Νεράιδας της Κοινότητας Νεοχωρίου Παραμυθιάς, σας πληροφορούμε ότι για το θέμα αυτό, κατόπιν σχετικής αλληλογραφίας, ο Εθνικός Οργανισμός Πρόνοιας μας γνώρισε τα ακόλουθα:</p>
          <p>Λόγω οικονομικής στενότητας είναι αδύνατη η ανεύρεση ή η εξασφάλιση ανάλογων κονδυλίων, ακόμα και για τις περιοχές που ήδη υπάρχουν παραχωρημένα σ’ αυτόν οικόπεδα.</p>
          <p>Εξάλλου στον Παιδικό Σταθμό Νεράιδας Νεοχωρίου υπάρχουν 17 μόνο παιδιά, από τα οποία τα 13 είναι ηλικίας Νηπιαγωγείου και ετοιμάζονται για το Δημοτικό Σχολείο.</p>
          <p>Στενότητα λοιπόν χώρου δεν υπάρχει, γιατί το ήδη μισθωμένο ακίνητο είναι 216 τετραγωνικά μέτρα, ο δε αριθμός των μελών-παιδιών συνεχώς φθίνει, δεδομένου ότι πέρυσι ήταν 19.</p>
          <p>Ο Υφυπουργός</p>
          <p>ΕΜΜ. ΣΚΟΥΛΑΚΗΣ"</p>
          <p>4. Στην με αριθμό 1322/3-3-94 ερώτηση δόθηκε με το υπ’ αριθμ. 12462/22-3-94 έγγραφο από τον Υπουργό Εθνικής Οικονομίας η ακόλουθη απάντηση:</p>
          <p>"1. Σε απάντηση της 1322/3-3-94 ερωτήσεως του Βουλευτού κ. Δ. Μπέη, που κατατέθηκε στη Βουλή, σας αποστέλλουμε συνημμένα πίνακες κατά ΔΕΚΟ, στους οποίους αναφέρονται τα στοιχεία, που αφορούν τον οικονομικο-ελεγκτικολογιστικό έλεγχο των Δημοσίων Επιχειρήσεων ΔΕΗ, ΔΕΠΑ, ΟΤΕ, ΟΣΕ, ΕΛΤΑ, ΗΣΑΠ, ΥΠΑ και ΕΥΔΑΠ για τις οποίες υπογράφηκαν σχετικές συμβάσεις μεταξύ του Υπουργού Εθνικής Οικονομίας και Ελεγκτικών Εταιρειών.</p>
          <p>Επίσης σας αποστέλλουμε έγγραφα και σχετικούς πίνακες των κάτωθι Τραπεζών, καθώς και του Μετοχικού Ταμείου Στρατού:</p>
          <p>1. Τράπεζα της Ελλάδος αριθ. πρωτ.: ΤΕ 5/21.3.94</p>
          <p>2. Εθνική Τράπεζα της Ελλάδος: 16.3.94</p>
          <p>3. Εθνική Στεγαστική Τράπεζα: 10.3.94</p>
          <p>4. Τράπεζα Κρήτης: 2764/16.3.94</p>
          <p>5. Ιονική Τράπεζα: 15.3.94</p>
          <p>6. Γενική Τράπεζα της Ελλάδος: 15.3.94</p>
          <p>7. Τράπεζα Αττικής: 12/ΙΓ/μασ/10.3.94</p>
          <p>8. Τράπεζα Επενδύσεων: 15.3.94</p>
          <p>9. Μετοχικό Ταμείο Στρατού: Φ.5380/5077/16.3.94</p>
          <p>10. Αγροτική Τράπεζα της Ελλάδος: 86 /17.3.94</p>
          <p>2. Το Υπουργείο Βιομηχανίας, Ενέργειας και Τεχνολογίας, προς το οποίο κοινοποιείται το παρόν μαζί με την ερώτηση σας και στου οποίου την εποπτεία ανήκει ο Ο.Α.Ε., παρακαλείται να απαντήσει σχετικά στη Βουλή, λόγω αρμοδιότητας.</p>
          <p>Ο Υπουργός</p>
          <p>Γ. ΓΕΝΝΗΜΑΤΑΣ"</p>
          <p>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</p>
          <p>5. Στην με αριθμό 1334/4-3-94 ερώτηση δόθηκε με το υπ’ αριθμ. 643Β/28-3-94 έγγραφο από τον Υπουργό ΠΕΧΩΔΕ η ακόλουθη απάντηση:</p>
          <p>"Απαντώντας στην ερώτηση με αριθμό 1334 που κατατέθηκε στις 4-3-94 από τους Βουλευτές κ.κ. Γιάννη Κατσαρό και Στρατή Κόρακα σας γνωρίζουμε τα εξής:</p>
          <p>Η βιομηχανία ΜΑΞΙΜ Α.Ε. έχει λάβει έγκριση περιβαλλοντικών όρων από την αρμόδια υπηρεσία του ΥΠΕΧΩΔΕ (17410/26-5-92 Δ/νση ΕΑΡΘ). Η μελέτη αυτή προβλέπει επεξεργασία των υγρών αποβλήτων με χημικό καθαρισμό, βιολογικό καθαρισμό και φίλτρα ενεργού άνθρακα.</p>
          <p>Τα έργα για τον καθαρισμό των αποβλήτων έχουν ολοκληρωθεί. Αρμόδια υπηρεσία για τον έλεγχο της απόδοσης είναι η υπηρεσία Υγιεινής της Νομαρχίας. Ήδη έχει υποβληθεί συμπληρωματική μελέτη επέκτασης του βιολογικού καθαρισμού από την ΜΑΞΙΜ Α.Ε. Το έργο αυτό είναι υπό κατασκευή. Με την αποπεράτωση αναμένεται ικανοποιητική απόδοση του συστήματος.</p>
          <p>Όσον αφορά τη χρήση του υπογείου νερού οι αρμόδιες υπηρεσίες διαχείρισης υδατικών πόρων και εγγείων βελτιώσεων έχουν υποδείξει να τοποθετηθούν στεγανές σωληνώσεις στις γεωτρήσεις μέχρι βόθρους 60 μέτρων ώστε να μην επηρεάζεται ο άνω υδροφόρος ορίζοντας της περιοχής.</p>
          <p>Ο Υπουργός</p>
          <p>Κ. ΛΑΛΙΩΤΗΣ"</p>
          <p>6. Στην με αριθμό 1336/4-3-94 ερώτηση δόθηκε με το υπ’ αριθμ. 135/28-3-94 έγγραφο από τον Υπουργό ΠΕΧΩΔΕ η ακόλουθη απάντηση:</p>
          <p>"Σχετικά με την 1336/4.3.94 ερώτηση που κατέθεσε στη Βουλή ο Βουλευτής Γεώργ. Τρυφωνίδης παρακαλούμε να πληροφορήσετε τον κ. Βουλευτή τα εξής:</p>
          <p>1. Η πρόβλεψη δυνατότητας (μελλοντικής) τοποθέτησης σιδ/κής γραμμής επί της ζεύξης Ρίου Αντιρρίου, έχει εξετασθεί αδρομερώς, με τις γνωστές τεχνικές απαιτήσεις.</p>
          <p>α) Σιδηροδρομικών φορτίων κανονικής γραμμής</p>
          <p>β) Κατά μήκος κλίσεων έως 16%</p>
          <p>οδηγεί σε προσαύξηση του κόστους της οδικής ζεύξης (λόγω ηπιοτέρας μηκοτομής, αύξησης των φορτίων και προσθέτου πλάτους) πλέον του 40% ενώ λεπτομερέστερη θεώρηση αναμένεται κατά τις εκτιμήσεις του Τεχν. Συμβ. του ΥΠΕΧΩΔΕ να οδηγήσει σε σημαντική αύξηση του ποσοστού αυτού.</p>
          <p>2. Συναφώς μνημονεύουμε ότι με επιτόκιο αναγωγής 10%, η επιβάρυνση του 40% οδηγεί σε 12 χρόνια (περίοδος που φαίνεται να είναι αισιόδοξη για την ανάπτυξη σιδηροδρομικής γραμμής) στο 125% της (σε σταθερές αξίες δαπάνης της οδικής ζεύξης. Με επιτόκιο 8% (πλέον αισιόδοξο) στα 12 χρόνια εξισούται προς την δαπάνη της οδικής ζεύξης.</p>
          <p>3. Εξ άλλου από την κατά καιρούς αλληλογραφία μεταξύ του ΥΠΕΧΩΔΕ και του ΟΣΕ προέκυψε ότι είναι στους μακροχρόνιους στόχους του ΟΣΕ η σιδ/κή ένωση λιμένα Ιονίου πελάγους χωρίς τουλάχιστον να υπάρξει μια βεβαία προοπτική.</p>
          <p>- είτε για τον λιμένα</p>
          <p>- ή για την γενική πορεία του σιδ/κού άξονα που θα ενώσει τον λιμένα</p>
          <p>- ή για τον χρονικό ορίζοντα κατά τον οποίο θα πραγματοποιηθεί το έργο.</p>
          <p>4. Εν όψει των ανωτέρω και μάλιστα της σημαντικότατης επιβάρυνσης του κόστους κατασκευής της οδικής ζεύξης και χωρίς βεβαιότατα για την αναγκαιότητα της σιδ/κής ζεύξης τον χρονικό ορίζοντα στον οποίον τυχόν θα καθίστατο αναγκαία και για οποιοδήποτε άλλο στοιχείο η επιβάρυνση της οδικής ζεύξης, μια τόσο μεγάλη δαπάνη θα ματαίωνε ουσιαστικά την κατασκευή της οδικής ζεύξης στο προβλεπτό μέλλον, δεδομένου άλλωστε ότι με την δημοπράτηση του έργου με σύστημα που περιλαμβάνει μερική αυτοχρηματοδότηση από τον ανάδοχο με παραχώρηση του δικαιώματος είσπραξης διοδίων, το έργο δεν θα μπορούσε να υλοποιηθεί.</p>
          <p>Ο Αναπληρωτής Υπουργός</p>
          <p>ΙΩΑΝΝΗΣ ΣΟΥΛΑΔΑΚΗΣ"</p>
          <p>7. Στην με αριθμό 1343/7-3-94 ερώτηση δόθηκε με το υπ’ αριθμ. 9583/28-3-94 έγγραφο από τον Υπουργό Εθνικής Οικονομίας η ακόλουθη απάντηση:</p>
          <p>"Σχετικά με την ερώτηση 1343/7.3.94 του Βουλευτή κ. Β. Μπεκίρη, σας γνωρίζουμε ότι έχει ήδη απαντηθεί με το υπ’ αριθ. 7836/147/17.3.1994 έγγραφό μας που αφορά την ερώτηση του ιδίου βουλευτή, με αριθμό 1234/23.2.1994, η οποία και επισυνάπτεται.</p>
          <p>Ο Υπουργός</p>
          <p>Γ. ΓΕΝΝΗΜΑΤΑΣ"</p>
          <p>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</p>
          <p>8. Στην με αριθμό 1354/7-3-94 ερώτηση δόθηκε με το υπ’ αριθμ. 1179/21-3-94 έγγραφο από τον Υπουργό Υγείας η ακόλουθη απάντηση:</p>
          <p>"Απαντώντας στην ΕΡ 1354/7-3-94 ερώτηση που κατέθεσαν στη Βουλή οι Βουλευτές κ.κ. Σπ. Στριφτάρης και Γερ. Αραβανής, σχετικά με την λειτουργία Κρατικού Βρεφονηπιακού Σταθμού στην Κοινότητα Θυρίου Ν. Αιτωλ/νίας, σας πληροφορούμε ότι με το Π2Β/1065/15.3.94 έγγραφό μας, αντίγραφο του οποίου σας επισυνάπτουμε έχουμε ζητήσει στοιχεία από τη Νομαρχία Αιτωλ/νίας, τα οποία μόλις τα έχουμε θα ενημερώσουμε σχετικά τη Βουλή.</p>
          <p>Ο Υφυπουργός</p>
          <p>ΕΜΜ. ΣΚΟΥΛΑΚΗΣ"</p>
          <p>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</p>
          <p>9. Στην με αριθμό 1361/7-3-94 ερώτηση δόθηκε με το υπ’ αριθμ. Φ153/87/28-3-94 έγγραφο από τον Υπουργό Οικονομικών η ακόλουθη απάντηση:</p>
          <p>"Απαντώντας στην αριθμ. 1361/7.3.1994 ερώτηση που κατατέθηκε στη Βουλή από τη Βουλευτή κ. Μαρία Μαχαίρα, σχετικά με το παραπάνω θέμα, σας γνωρίζουμε τα εξής:</p>
          <p>1. Σύμφωνα με τις κείμενες διατάξεις (ν. 363/76, ν. 1642/86) η βάση επιβολής του εφάπαξ πρόσθετου ειδικού τέλους (Ε.Π.Ε.Τ.) των επιβατικών αυτοκινήτων είναι τεκμαρτή και διαμορφώνεται όπως και για τις λοιπές φορολογίες, στο επίπεδο περίπου της τιμής αγοράς του αυτοκινήτου από το εξωτερικό, συμπεριλαμβανομένου και του ναύλου μεταφοράς.</p>
          <p>2. Στην τιμή αυτή αγοράς είναι ενσωματωμένη και η αξία των αναφερομένων στην ερώτηση εξαρτημάτων (ΑΒS, αερόσακος), ανεξάρτητα αν με βάση τις προδιαγραφές του αυτοκινήτου, αποτελούν μέρος του βασικού ή προαιρετικού εξοπλισμού του αυτοκινήτου.</p>
          <p>3. Μείωση της αξίας αυτής, με την τιμή των εν λόγω εξαρτημάτων όπως προτείνεται, δεν ενδείκνυται, καθόσον, πέραν του ότι κάτι τέτοιο θα αντιτίθετο στη βασική φορολογική αρχή, σύμφωνα με την οποία κάθε αγαθό αντιμετωπίζεται και φορολογείται ως ενιαίο είδος, και η διάσπαση της βάσης επιβολής του Ε.Π.Ε.Τ. δεν είναι τεχνικά πάντοτε δυνατή, δεδομένου ότι τα υπό κρίση είδη, στις περισσότερες των περιπτώσεων, δεν τιμολογούνται από τους προμηθευτές ξεχωριστά αλλά το κόστος τους εμπεριέχεται στη συνολική τιμή πώλησης του αυτοκινήτου.</p>
          <p>4. Ανεξάρτητα τούτου όμως και από ουσιαστικής πλευράς, δεν δικαιολογείται μια τέτοια διαφοροποίηση της φορολογικής μεταχείρισης των εν λόγω ειδών, καθόσον οι συντελεστές του Ε.Π.Ε.Τ. (8%, 12%, 16% ανάλογα με τον κυλινδρισμό του κινητήρα) είναι εξαιρετικά χαμηλοί και η επιβάρυνση του αυτοκινήτου από τη συμμετοχή στη βάση επιβολής της αξίας των εξαρτημάτων αυτών, είναι ανεπαίσθητη.</p>
          <p>Ο Υφυπουργός</p>
          <p>ΔΗΜ. ΓΕΩΡΓΑΚΟΠΟΥΛΟΣ"</p>
          <p>10. Στην με αριθμό 1364/7-3-94 ερώτηση δόθηκε με το υπ’ αριθμ. 14174/29-3-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1364/94 ερώτησης, που κατατέθηκε στη Βουλή των Ελλήνων από το Βουλευτή κ. Χρ. Αντωνίου και αναφέρεται στη χρηματοδότηση της μελέτης "Διερεύνηση υδρογεωλογικών συνθηκών και βέλτιστη αξιοποίηση του υπόγειου υδατικού δυναμικού για την υδροδότηση της νήσου Σκοπέλου", σύμφωνα με όσα μας γνώρισε η Νομαρχία Μαγνησίας, σας πληροφορούμε τα ακόλουθα:</p>
          <p>- Από το Πανεπιστήμιο Θεσ/κης έχει γίνει πρόταση για την σύνταξη της ανωτέρω μελέτης προϋπολογισμού 150 εκ. δρχ. με σκοπό την διερεύνηση των υδρογεωλογικών συνθηκών και εξεύρεση λύσης για την επίλυση του υδροδοτικού προβλήματος.</p>
          <p>- Η Δ/νση Εγγείων Βελτιώσεων Μαγνησίας ύστερα από αυτοψία και επί τόπου μετρήσεις με την 1580/23.3.94 γνωμοδότησή της, υπέβαλε συγκεκριμένη πρόταση για την αντιμετώπιση του υπαρκτού προβλήματος, αφ’ ενός μεν με την λήψη περιοριστικών κ.λπ. μέτρων, αφ’ ετέρου δε με την εκπόνηση ερευνητικού προγράμματος κόστους περίπου 25 εκ. δρχ.</p>
          <p>Οι ανωτέρω προτάσεις θα τεθούν υπ’ όψη του Νομαρχιακού Συμβουλίου στα πλαίσια των διαδικασιών και οργάνων του Δημοκρατικού Προγραμματισμού, για να επιδιωχθεί η ένταξη της εν λόγω μελέτης στο Νομαρχιακό Πρόγραμμα.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>11. Στην με αριθμό 1371/8-3-94 ερώτηση δόθηκε με το υπ’ αριθμ. 14177/29-3-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1371/94 Ερώτησης που κατατέθηκε στη Βουλή των Ελλήνων από το Βουλευτή κ. Ηλ. Βεζδρεβάνη που αναφέρεται στη διάνοιξη δρόμου από Αετό προς τα "Τσατσουλέϊκα" της Κοκκινιάς σας πληροφορούμε ότι όπως μας γνώρισε η Νομαρχία για τη συντήρηση του ανωτέρου δρόμου θα καταβληθεί προσπάθεια αποκαταστάσεώς του είτε με μηχανήματα του Νομ/κού Ταμείου, είτε από πιστώσεις που θα διαθέσει η Νομαρχία μετά την κατάρτιση του Νομ/κού Προγράμματος.</p>
          <p>Ο Υφυπουργός</p>
          <p>Γ. Δασκαλάκης".</p>
          <p>12. Στην με αριθμό 1372/8-3-94 ερώτηση δόθηκε με το υπ’ αριθμ. 14178/29-3-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1372/94 ερώτησης που κατατέθηκε στη Βουλή των Ελλήνων από το Βουλευτή κ. Ηλία Βεζδρεβάνη που αναφέρεται στο ανωτέρω έργο σας πληροφορούμε ότι η ασφαλτόστρωση του δρόμου Κοκκινιάς-Μαλουνίου, όπως μας γνώρισε η Νομαρχία, δεν έχει γίνει λόγω του υψηλού κόστους κατασκευής (υπερβαίνει τα 100 εκατ. δρχ.) θα τεθεί όμως υπόψη του Νομ/κού Συμβουλίου κατά την κατάργηση του Νομ/κού Προγράμματος Δημ. Επενδύσεων έτους 1994, η δε χρηματοδότησή του θα εξαρτηθεί και από τις άλλες ανάγκες του Νομού.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ".</p>
          <p>13. Στην με αριθμό 1376/8-3-94 ερώτηση δόθηκε με το υπ’ αριθμ. 12480/29-3-94 έγγραφο από τον Υπουργό Εθνικής Οικονομίας η ακόλουθη απάντηση:</p>
          <p>"Απαντώντας στην ερώτηση του Βουλευτή κ. Β. Κορκολόπουλου με αριθμό 1376/8.3.94 σχετικά με τα προβλήματα του Νομού Ηλείας σας γνωρίζουμε τα εξής:</p>
          <p>1. Το Υπουργείο Εθνικής Οικονομίας έχει το γενικότερο συντονισμό και διαχείριση του 2ου Κ.Π.Σ. καθώς και την υποστήριξη προς την Ευρωπαϊκή Ένωση, του Σ.Π.Α. και των αντιστοίχων επιχειρησιακών προγραμμάτων, για έγκριση.</p>
          <p>2. Στο παραπάνω πλαίσιο καθώς και στην εκφρασμένη Κυβερνητική Πολιτική για την ανάπτυξη, του Υ.ΠΕ.ΘΟ διαμορφώνει τις αναπτυξιακές κατευθύνσεις προς τις Περιφέρειες, δεν μπορεί όμως να "συστήσει" την ένταξη συγκεκριμένων έργων.</p>
          <p>3. Η επιλογή των έργων ανήκει στα θεσμοθετημένα όργανα της Τοπικής Αυτοδιοίκησης και Δημόσιας Διοίκησης που εκφράζουν ευρύτατα τις τοπικές Κοινωνίες, όπως είναι ο θεσμός της Νομαρχίας και Περιφέρειας.</p>
          <p>4. Ειδικότερα για το Π.Ε.Π. Δυτ. Ελλάδος η κατάργηση του προγράμματος γίνεται με την ευθύνη του Γεν. Γραμματέα της Περιφέρειας στα πλαίσια περιφ/κής ομάδας εργασίας στην οποία συμμετέχουν και εκπρόσωποι του Υπουργείου Εθνικής Οικονομίας.</p>
          <p>5. Τέλος για τη Ν. Ηλείας στα πλαίσια του Π.Ε.Π. Δυτικής Ελλάδος 1994-99, εκτός των άλλων, έχει προστεθεί και η κατασκευή του λιμανιού Κατάκωλου για προϋπ/σμό 1000 εκατ. δρχ.</p>
          <p>Ο Υφυπουργός Εθνικής Οικονομίας</p>
          <p>Γ. ΡΩΜΑΙΟΣ</p>
          <p>14. Στην με αριθμό 1379/8-3-94 ερώτηση δόθηκε με το υπ’ αριθμ. 14196/29-3-94 έγγραφο από τον Υπουργό Εσωτερικών τη ακόλουθη απάντηση:</p>
          <p>"Σε απάντηση της 1379/94 ερώτησης, που κατατέθηκε στη Βουλή των Ελλήνων από το Βουλευτή κ. Κ. Ευμοιρίδη που αναφέρεται στα ανωτέρω θέμα, σας πληροφορούμε τα ακόλουθα:</p>
          <p>1. Η ημερομηνία 21/1/94 δεν έχει καθοριστεί ποτέ από την Περιφέρεια ως συνεδρίαση του Περιφερειακού Συμβουλίου για την έγκριση των προγραμμάτων στα πλαίσια του Κ.Π.Σ. 1994-1999.</p>
          <p>2. Η προετοιμασία και οριστικοποίήση του περιφερειακού προγράμματος βασίζεται στη σχετική εγκύκλιο του ΥΠΕΘΟ (ημερ. έκδοσης 15/2/1994) και πάντα σε συνεργασία με αυτό ως προς την οριστικοποίηση του περιφερειακού σκέλους των κεντρικών φορέων.</p>
          <p>Στα πλαίσια δε αυτά πραγματοποιήθηκε και τεχνική σύσκεψη με συμμετοχή εκπροσώπου της Δ/νσης Περιφερειακής Πολιτικής της Ευρωπαϊκής Ένωσης και του ΥΠΕΘΟ στις 10-3-1994 για την πορεία σύνταξης του περ/κου προγράμματος, με βάση το πρόγραμμα τεχνικών συσκέψεων του ΥΠΕΘΟ για όλες τις Περιφέρειες.</p>
          <p>3. Από την εγκύκλιο του Υπουργείου Εσωτερικών για την κατάρτιση του ΕΑΠΤΑ 2 προβλέπεται η υποβολή των προτάσεων από τις Νομαρχίες προς την Περιφέρεια έως 20-2-1994 και η υποβολή τους από την Περιφέρεια προς τα Υπουργεία Εσωτερικών έως 5-3-1994.</p>
          <p>Εξυπακούεται ότι με βάση τις παραπάνω ημερομηνίες, δεν θα ήταν δυνατό να έχει συγκληθεί το Περιφερειακό Συμβούλιο ώς 21/1/1994 για την έγκριση του Περ/κου Προγράμματος, το οποίο περιλαμβάνει και το ΕΑΠΤΑ ως Υποπρόγραμμα.</p>
          <p>4. Το πρόγραμμα της Περιφέρειας Α.Μ.Θ. ως προς την προετοιμασία του έχει φθάσει στο σημείο οριστικοποίησης των Υποπρογραμμάτων με τα προβλεπόμενα μέτρα και στάλθηκε προς το ΥΠΕΘΟ για τις σχετικές παρατηρήσεις.</p>
          <p>Πρόθεση της Περιφέρειας είναι η υποβολή προς συζήτηση και έγκρισή του από το Περιφερειακό Συμβούλιο προς τα τέλη Μαρτίου 1994.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ".</p>
          <p>15. Στη με αριθμό 1381/8-3-94 ερώτηση δόθηκε με το υπ’ αριθμ. 10029/24-3-94 έγγραφο από τον Υπουργό Εθνικής Οικονομίας η ακόλουθη απάντηση:</p>
          <p>"Σχετικά με την 1381/8-3-94 ερώτηση που κατέθεσε στη Βουλή ο Βουλευτής κ. Στέφανος Στεφανόπουλος και όσον αφορά τα θέματα αρμοδιότητας Υπουργείου Εθνικής Οικονομίας σας γνωρίζουμε τα ακόλουθα:</p>
          <p>1) Ένταξη των μεταφορικών επιχειρήσεων στον αναπτυξιακό νόμο.</p>
          <p>Ο αναπτυξιακός νόμος, δεν μπορεί να ενισχύει όλες τις οικονομικές δραστηριότητες. Με βάση την κατάσταση και τις ανάγκες της οικονομίας η πολιτεία επιλέγει προς ενίσχυση κλάδους και δραστηριότητες του παραγωγικού τομέα που συμβάλλουν ταχύτερα στην αναπτυξιακή ανέλιξη της Χώρας.</p>
          <p>Είναι επιλογή της πολιτείας να μην υπάγονται στον αναπτυξιακό νόμο οι επιχειρήσεις παροχής υπηρεσιών στο σύνολό τους, παρά μόνο αυτές που δραστηριοποιούνται σε τομείς τεχνολογικής αιχμής (εξαιρετικά προηγμένης τεχνολογίας, παροχής λογισμικού, ερευνητικά εργαστήρια κ.λπ.). Με δεδομένα τα παραπάνω και τη στενότητα των διαθεσίμων πόρων, θεωρούμε ότι οι επιχειρήσεις των ελλήνων μεταφορέων δεν πρέπει να ενταχθούν στο καθεστώς ενισχύσεων του αναπτυξιακού νόμου.</p>
          <p>2. Αποζημιώσεις των αυτοκινητιστών των διεθνών μεταφορών λόγω του εμπάργκο στη Σερβία.</p>
          <p>Για τις ζημιές που υπέστη η Ελληνική Οικονομία από την κρίση στην Γιουγκοσλαβία και από τον οικονομικό αποκλεισμό Σερβίας - Μαυροβουνίου, το ΥΠΕΘΟ έχει ήδη ζητήσει βοήθεια από την ΕΕ και συγκεκριμένα έχει στείλει στην Ευρωπαϊκή Επιτροπή εκτιμήσεις των ζημιών που αφορούν την περίοδο 1990 εώς και Α’ Εξάμηνο του 1993.</p>
          <p>Μέχρι στιγμής και παρά τα επανειλημμένα διαβήματα δεν έχει ληφθεί απάντηση από την Επιτροπή της Ευρωπαϊκής Ένωσης για την χορήγηση βοήθειας εκ μέρους της Κοινότητας.</p>
          <p>Τις ημέρες αυτές, η ελληνική Κυβέρνηση ασκεί ισχυρές πιέσεις στην Επιτροπή της Ευρωπαϊκής Ένωσης προκειμένου να λάβει οριστική τελική και σαφή απάντηση στο θέμα αυτό.</p>
          <p>Για τα υπόλοιπα θέματα που αναφέρονται στην Ερώτηση θα απαντήσει το Υπουργείο Μεταφορών και Επικοινωνιών λόγω αρμοδιότητας.</p>
          <p>Ο Υπουργός</p>
          <p>Γ. ΓΕΝΝΗΜΑΤΑΣ</p>
          <p>16. Στην με αριθμό 1382/8.3.94 ερώτηση δόθηκε με το υπ’ αρ. 14185/29.3.94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1382/94 ερώτησης, που κατατέθηκε στη Βουλή των Ελλήνων από τον Βουλευτή κ. Ι. Ζαχαρόπουλο και αναφέρεται σε αιτήματα του Αναπτυξιακού Συνδέσμου Μυρτουντίων, με έδρα τα Λεχαινά Ν. Ηλείας, σύμφωνα με όσα μας γνώρισε η Νομαρχία Ηλείας, σας πληροφορούμε ότι με βάση την ιεράρχηση των συνολικών αναγκών του Νομού, την ετοιμότητα των έργων και των χρηματοδοτικών κατανομών και δεσμεύσεων κατά τομέα, δεν κατέστει δυνατή η ένταξη των έργων αυτών στο Β’ Κοινοτικό Πλαίσιο Στήριξης.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>17. Στην με αριθμό 1383/8.3.94 ερώτηση δόθηκε με το υπ’ αρ. 835/24.3.94 έγγραφο από τον Υπουργό Γεωργίας η ακόλουθη απάντηση:</p>
          <p>"Απαντώντας στην ερώτηση με αριθμό 1383/8.3.94, που κατέθεσε ο Βουλευτής κ. Γιάννης Ζαφειρόπουλος αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε τα ακόλουθα:</p>
          <p>Με την 93290/2481/28.6.52 απόφαση Υπ. Γεωργίας παραχωρήθηκε στο ΠΙΚΠΑ έκταση δάσους στα όρια της Κοινότητας Λάλα για να χρησιμοποιηθεί ως κατασκήνωση.</p>
          <p>Η απόφαση αυτή ανεκλήθη πρόσφατα επειδή το ΠΙΚΠΑ έπαυσε επί πολλά έτη να χρησιμοποιεί την κατασκήνωση (αρ. αποφ. 2977 π.ε./22.2.94 Νομάρχη).</p>
          <p>Σήμερα η έκταση αυτή δεν μπορεί να παραχωρηθεί εκ νέου διότι έχει τη μορφή δάσους και οι ισχύουσες διατάξεις απαγορεύουν την παραχώρηση δασών για αθλητικές εγκαταστάσεις.</p>
          <p>Η Κοινότητα πάντως, μπορεί να ζητήσει την παραχώρηση δασικής εκτάσεως για την εξυπηρέτηση των σκοπών που επιθυμεί. Η δυνατότητα ικανοποιήσεως του αιτήματος θα εξετασθεί από την Νομαρχία Ηλείας.</p>
          <p>Ο Υφυπουργός</p>
          <p>Φ. ΚΩΝΣΤΑΝΤΙΝΟΥ"</p>
          <p>18. Στην με αριθμό 1383/8-3-94 ερώτηση δόθηκε με το υπ’ αριθμ. 14183/29-3-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1383/94 ερώτησης που κατατέθηκε στη Βουλή των Ελλήνων από το Βουλευτή κ. Ι. Ζαφειρόπουλο, που αναφέρεται στο αίτημα της Κοινότητας Λάλας για παραχώρηση παλαιών κατασκηνώσεων στην παραπάνω περιοχή, για την εκτέλεση έργων υποδομής καθώς και εγκαταστάσεων "κάμπινγκ" και αθλητισμού σας πληροφορούμε ότι, όπως μας γνώρισε η Νομαρχία οι υπόψη κατασκηνώσεις είχαν ανεγερθεί από το Υπουργείο Υγείας Πρόνοιας σε δασική έκταση, η οποία είχε παραχωρηθεί κατά χρήση, για το σκοπό αυτό, από το Υπουργείο Γεωργίας.</p>
          <p>Επομένως αρμόδια για την εξέταση της δυνατότητας ικανοποίησης του παραπάνω αιτήματος είναι τα Υπουργεία Υγείας-Πρόνοιας και Γεωργίας.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>19. Στην με αριθμό 1384/8-3-94 ερώτηση δόθηκε με το υπ’ αριθμ. 14191/29-3-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1384/94 ερώτησης που κατατέθηκε στη Βουλή των Ελλήνων από το Βουλευτή κ. Ι. Ζαχαρόπουλο και αναφέρεται στην εκτέλεση έργων και παρεμβάσεων στην περιοχή Αρχαίας Ολυμπίας, Ν. Ηλείας, σύμφωνα με όσα μας γνώρισε η Νομαρχία Ηλείας, σας πληροφορούμε τα εξής:</p>
          <p>Νομαρχία Ηλείας</p>
          <p>α. Στα πλαίσια της ιεράρχησης των συνολικών αναγκών του Νομού, της ετοιμότητας των έργων και των χρηματοδοτικών δεσμεύσεων, κατά Νομό και τομέα, έχουν προταθεί ήδη για ένταξη στα Β’ Κοινοτικά Πλαίσια Στήριξης, τα παρακάτω έργα, που αφορούν την περιοχή της Αρχαίας Ολυμπίας:</p>
          <p>Δ/νση Αναπτυξιακών Προγραμμάτων</p>
          <p>- Εθνική Οδός Αρχαίας Ολυμπίας - Βυτίνας, με πίστωση 1.100.000.000 δρχ.</p>
          <p>- Αποχέτευση και βιολογικός καθαρισμός Αρχαίας Ολυμπίας, με πίστωση 270.000.000 δρχ.</p>
          <p>- Μουσείο Αρχαίας Ολυμπίας με πίστωση 500.000.000 δρχ.</p>
          <p>- Προσθήκη αιθουσών στο Δημοτικό Σχολείο Αρχαίας Ολυμπίας, με πίστωση 40.000.000 δρχ.</p>
          <p>- Διακοινοτική οδοποιία Αναπτυξιακού Συνδέσμου με 20.000.000 δρχ.</p>
          <p>- Μελέτη αξιοποίησης τουριστικών πόρων περιοχής Αρχαίας Ολυμπίας με 10.000.000 δρχ.</p>
          <p>- Στο Εθνικό σκέλος του προγράμματος, προτείνονται η πυροπροστασία της Αρχαίας Ολυμπίας και η αναστήλωση των Αρχαιολογικών χώρων, από το Υπουργείο Πολιτισμού, με πίστωση 2.500.000.000 δρχ.</p>
          <p>β. Τα υπόλοιπα προβλήματα, που διατυπώνονται στην παραπάνω ερώτηση, εξετάζονται στα πλαίσια των χρηματοδοτικών δυνατοτήτων και της ιεράρχησης των συνολικών αναγκών του Νομού, πλην των περιπτώσεων, που η αρμοδιότητα ανήκει στους αρμόδιους κεντρικούς φορείς (ίδρυση ΚΑΖΙΝΟ, ίδρυση κρατικής ανώνυμης εταιρίας κ.λπ.).</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>20. Στην με αριθμό 1388/8-3-94 ερώτηση δόθηκε με το υπ’ αριθμ. 14200/29-3-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1388/94 ερώτησης, που κατατέθηκε στη Βουλή των Ελλήνων από το Βουλευτή κ. Χρ. Κοκκινοβασίλη και αναφέρεται στη χρηματοδότηση του έργου οδικής επικοινωνίας της Κοινότητας Θυρίου, σας πληροφορούμε ότι, σύμφωνα με όσα μας γνώρισε η Νομαρχία Αιτωλ/νίας, στα έργα Β’ Πακέτου Delors, που εγκρίθηκε να εκτελεσθούν από το Νομαρχιακό Πρόγραμμα στο διάστημα 1994-99, περιλαμβάνεται και ο δρόμος που αποτελεί το θέμα της ερώτησης, δηλαδή από την Εθνική Οδό Αμφιλοχίας - Λευκάδας προς Θύρια - Μοναστηράκι και από εκεί προς Βόνιτσα, με ποσό 100.000.000 δρχ.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>21. Στην με αριθμό 1391/8-3-94 ερώτηση δόθηκε με το υπ’ αριθμ. 141/28-3-94 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:</p>
          <p>"Σχετικά με την 1391/8-3-94 ερώτηση που κατέθεσε στη Βουλή ο Βουλευτής κ. Ιωάν. Σταθόπουλος παρακαλούμε να πληροφορήσετε τον κ. Βουλευτή ότι όπως μας πληροφόρησε η Περιφερειακή Υπηρεσία της Νομ. Αρκαδίας μέσα στα πλαίσια των οικονομικών δυνατοτήτων των προγραμμάτων θα εξετασθεί και η δυνατότητα χρηματοδότησης του δρόμου Τρίπολης - Σπάρτης.</p>
          <p>Ο Αναπληρωτής Υπουργός</p>
          <p>ΙΩΑΝΝΗΣ ΣΟΥΛΑΔΑΚΗΣ"</p>
          <p>22. Στην με αριθμό 1395/9-3-94 ερώτηση δόθηκε με το υπ’ αριθμ. 1696/29-3-94 έγγραφο από τον Υπουργό Υγείας η ακόλουθη απάντηση:</p>
          <p>"Απαντώντας στην 1395/9-3-94 ερώτηση που κατατέθηκε στη Βουλή από το Βουλευτή κ. Β. Κεδίκογλου, σχετικά με τους επιμελητές εισπράκτορες και άλλα θέματα Ασφαλιστικών Ταμείων, σας γνωρίζουμε τα εξής:</p>
          <p>Στο ΤΕΒΕ, στο ΤΑΕ και στο ΤΑΞΥ, η είσπραξη των ασφαλιστικών εισφορών πραγματοποιείται από επιμελητές εισπράκτορες των οποίων η αμοιβή καθορίζεται σε ποσοστά επί των εισπράξεων, σε καμία όμως περίπτωση η μηνιαία αποζημίωση αυτών δεν φτάνει τις αποδοχές του προέδρου του Αρείου Πάγου, διότι υπάρχει πλαφόν.</p>
          <p>Ο τρόπος αυτός της είσπραξης των ασφαλιστικών εισφορών ακολουθείται στα ως άνω Ταμεία επί σειρά ετών, μελετάται όμως, η είσπραξη των εισφορών αυτών, μέσω Μηχανογραφικού συστήματος του οποίου η εφαρμογή έχει ήδη αρχίσει να εφαρμόζεται πιλοτικά από το ΤΕΒΕ.</p>
          <p>Μέχρι την ολοκλήρωση και επέκταση του ως άνω συστήματος, θα συνεχιστεί η είσπραξη με τον ίδιο τρόπο των Επιμελητών Εισπράξεων. Οι ως άνω επιμελητές συνδέονται με τα Ταμεία με σύμβαση μίσθωσης έργου που ανανεώνεται για ένα (1) έτος κάθε φορά, σύμφωνα με τις κείμενες διατάξεις (άρθρο 15 ν.1735/87, άρθρο 89 ν. 2084/92).</p>
          <p>Οι ισχύουσες σήμερα συμβάσεις λήγουν κατά το μήνα Μάϊο, για να ανανεωθούν δε, απαιτείται έγκριση από το Υπουργικό Συμβούλιο μετά από εισήγηση του Υπουργού και σχετική πρόταση των Ταμείων από τα οποία ζητήθηκε η εκτίμηση των αναγκών τους.</p>
          <p>Τέλος, όσον αφορά τη στελέχωση σε προσωπικό του Ταμείου Μετάλλου (ΕΤΕΜ) και Δομικών (ΤΕΑΕΔΞΕ) που θα συμβάλει στην αρτιότερη οργάνωση και λειτουργία τους, σας γνωρίζουμε ότι με την 211/30-12-93 (ΦΕΚ 219Β) Πράξη του Υπουργικού Συμβουλίου υπάρχει αναστολή προσλήψεων στο Δημόσιο Τομέα έως 30-6-94.</p>
          <p>Με την υλοποίηση όμως του ν.2190/94 που πρόσφατα ψηφίστηκε, θα καταστεί δυνατή η πρόσληψη προσωπικού στους Ασφαλιστικούς Οργανισμούς που αντιμετωπίζουν μεγάλες ελλείψεις όπως είναι και τα αναφερόμενα Ταμεία.</p>
          <p>Ο Υφυπουργός</p>
          <p>ΦΟΙΒΟΣ ΙΩΑΝΝΙΔΗΣ"</p>
          <p>23. Στην με αριθμό 1397/9-3-94 ερώτηση δόθηκε με το υπ’ αριθμ. 1864/29-3-94 έγγραφο από τον Υπουργό Υγείας η ακόλουθη απάντηση:</p>
          <p>"Απαντώντας στην 1397/94 ερώτηση, η οποία κατατέθηκε στη Βουλή από το Βουλευτή κ. Λευτέρη Παπαγεωργόπουλο, σχετικά με το αναφερόμενο στο θέμα αντικείμενο, σας γνωρίζουμε τα εξής:</p>
          <p>Όπως μας πληροφόρησε η αρμόδια υπηρεσία του ΙΚΑ, οι μετακινήσεις των αναφερομένων στην ερώτηση υπαλλήλων του Ιδρύματος κρίθηκαν αναγκαίες για υπηρεσιακούς λόγους.</p>
          <p>Ειδικότερα, η μετακίνηση του υπαλλήλου Θεοδωρόπουλου Ιωάννη από το Υποκ/μα ΙΚΑ Χαλκίδας στο Υποκ/μα Αμαρουσίου, δεν μπορεί να θεωρηθεί υποβιβασμός, δεδομένου ότι ο υπάλληλος αυτός έχει καταταγεί στο βαθμό του Τμηματάρχη Α’, σύμφωνα με τις διατάξεις του ν.2085/93 (κατηγορίες ΠΕ Διοικ/κού - Οικονομικού) και κατά συνέπεια με τη μετακίνησή του ανέλαβε καθήκοντα προϊσταμένου Τμήματος. Το ίδιο ισχύει και για τη δεύτερη μετακίνηση της υπαλλήλου Γάσπαρη Ανθίππης από το Υποκ/μα ΙΚΑ Κύμης στο Υποκ/μα Χαλκίδας, η οποία είναι κλάδου ΔΕ Διοικ/κού - Λογιστικού και κατέχει το βαθμό του Τμηματάρχη Α’.</p>
          <p>Ο Υφυπουργός</p>
          <p>ΦΟΙΒΟΣ ΙΩΑΝΝΙΔΗΣ"</p>
          <p>24. Στην με αριθμό 1439/11-3-94 ερώτηση δόθηκε με το υπ’ αριθμ. 14203/29-3-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Σε απάντηση της 1439/94 ερώτησης, που κατατέθηκε στη Βουλή των Ελλήνων από τους Βουλευτές κ.κ. Αντ. Σκυλλάκο και Σπ. Στριφτάρη και αναφέρεται στη χρηματοδότηση έργων της παραπάνω Κοινότητας, σας πληροφορούμε ότι αυτά θα εξετασθούν στα πλαίσια των διαδικασιών και οργάνων του Δημοκρατικού Προγραμματισμού, όπου γίνεται ο σχεδιασμός και η υλοποίηση της Ανάπτυξης προκειμένου να επιδιωχθεί η ένταξη των εν λόγω έργων στο Νομαρχιακό Πρόγραμμα Δ.Ε., αφού γίνει η σχετική ιεράρχηση των αιτημάτων των Ο.Τ.Α. του Νομού κι ανάλογα με τις χρηματοδοτικές δυνατότητες των προγραμμάτων αυτών.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>25. Στην με αριθμό 1448/94 ερώτηση δόθηκε με το υπ’ αριθμ. 2895/Φ1/29-3-94 έγγραφο από τον Υπουργό Υγείας η ακόλουθη απάντηση:</p>
          <p>"Απαντώντας στην ερώτηση αριθμ. 1448/94, που κατέθεσε στη Βουλή των Ελλήνων ο Βουλευτής κ. Γ. Σούρλας και αφορά στην κατασκευή έργων του τομέα Υγείας στην περιοχή της Μαγνησίας, σας πληροφορούμε τα ακόλουθα:</p>
          <p>1. Η ανέγερση νέου κτιρίου Νοσοκομείου στην Μαγνησία δεν δύναται να ενταχθεί για χρηματοδότηση στο δεύτερο Κοινοτικό Πλαίσιο Στήριξης, επειδή δεν είχε γίνει ολοκληρωμένη πρόβλεψη, για την κατασκευή του έργου.</p>
          <p>Πάντως η εν εξελίξει εργολαβία που αφορά στην κατασκευή νέας πτέρυγας θα ολοκληρωθεί με χρηματοδότηση από πιστώσεις του Προγράμματος Δημοσίων Επενδύσεων.</p>
          <p>2. Το "ΚΕΝΤΡΟ ΠΡΟΕΠΑΓΓΕΛΜΑΤΙΚΗΣ ΚΑΤΑΡΤΙΣΗΣ" και ο "ΞΕΝΩΝΑΣ 16 ΑΤΟΜΩΝ", που υλοποιούνται στο πλαίσιο του Κανονισμού 815/84 μετά από απόφαση της Επιτροπής Παρακολούθησης του παραπάνω κανονισμού δεν θα κατασκευασθούν στο οικόπεδο που παραχώρησε ο Δήμος Αλμυρού, αλλά θα αγορασθεί κτίριο στην περιοχή του Βόλου, ύστερα από υποδείξεις της ομάδας ανεξαρτήτων Εμπειρογνωμόνων και του Εκπροσώπου της Επιτροπής της Ευρωπαϊκής Ένωσης.</p>
          <p>3. Για την επισκευή και αποκατάσταση του κτιρίου του πρώην "ΤΣΙΤΣΙΛΙΑΝΕΙΟΥ" Νοσ/μείου χορηγήθηκε ποσό ογδόντα εκατομμυρίων (80.000.000) δραχμών από πιστώσεις του προϋπολογισμού μας, στο Νομαρχιακό Γενικό Νοσ/μείο Βόλου.</p>
          <p>Η συνολική δαπάνη του εν λόγω έργου προϋπολογίσθηκε στο ποσό των εκατό τριάντα έξι εκατομμυρίων (136.000.000) δραχμών και οι πιστώσεις θα χορηγούνται τμηματικά, σύμφωνα με την πρόοδο των εργασιών.</p>
          <p>Ο Υπουργός</p>
          <p>ΔΗΜ. ΚΡΕΜΑΣΤΙΝΟΣ"</p>
        </speech>
        <speech by="apostolos_kaklamanis" eId="debate_1994-04-01_speech_2">
          <from>Απόστολος Κακλαμάνης</from>
          <p>Από την Εισαγγελική Αρχή υπεβλήθη αίτηση για την παροχή από τη Βουλή αδείας διώξεως κατά του Βουλευτού κ. Άγγελου Μπρατάκου.</p>
          <p>Παραπέμπεται στην αρμόδια διαρκή επιτροπή.</p>
          <p>Θα αναγνωσθεί το δελτίο επικαίρων ερωτήσεων της Δευτέρας 4ης Απριλίου 1994.</p>
          <p>Πρώτη είναι η με αριθμό 177/29.3.94 επίκαιρη ερώτηση του Βουλευτή της Νέας Δημοκρατίας κ. Βασίλη Μπεκίρη προς τον Υπουργό Περιβάλλοντος, Χωροταξίας και Δημοσίων Έργων, σχετικά με τα μέτρα αποκατάστασης των πληγέντων κατοίκων της Πάτρας από τους σεισμούς της 14ης Ιουλίου 1993 κ.λπ.</p>
          <p>Δεύτερη είναι η με αριθμό 185/30.3.94 επίκαιρη ερώτηση του Βουλευτή του ΚΚΕ κ. Σπύρου Στριφτάρη προς τον Υπουργό Γεωργίας, σχετικά με τα μέτρα προστασίας των καπνοπαραγωγών.</p>
          <p>Τρίτη είναι η με αριθμό 173/29.3.94 επίκαιρη ερώτηση του Βουλευτή της Νέας Δημοκρατίας κ. Χρήστου Κατσιγιάννη προς τον Υπουργό Περιβάλλοντος, Χωροταξίας και Δημοσίων Έργων, σχετικά με τις προθέσεις της Κυβέρνησης για επέμβαση στο θεσμικό πλαίσιο μεταφοράς του συντελεστού δόμησης κ.λπ.</p>
          <p>Τέταρτη είναι η με αριθμό 186/30.3.94 επίκαιρη ερώτηση του Βουλευτή του ΚΚΕ κ. Ορέστη Κολοζώφ προς τους Υπουργούς Εθνικής Οικονομίας, Βιομηχανίας, Ενέργειας και Τεχνολογίας και Εργασίας, σχετικά με τις προθέσεις της Κυβέρνησης για επαναλειτουργία του συγκροτήματος Σκαλιστήρη.</p>
        </speech>
        <speech by="apostolos_kaklamanis" eId="debate_1994-04-01_speech_3">
          <from>Απόστολος Κακλαμάνης</from>
          <p>Κύριοι συνάδελφοι, εισερχόμαστε στην ημερήσια διάταξη</p>
          <p>ΤΩΝ ΕΠΙΚΑΙΡΩΝ ΕΡΩΤΗΣΕΩΝ</p>
          <p>Πρώτη επίκαιρη ερώτηση πρώτης επιλογής είναι η με αριθμό 181/30.3.94 του Βουλευτή του ΠΑ.ΣΟ.Κ. κ. Βασίλη Κεδίκογλου προς τους Υπουργούς Οικονομικών και Εθνικής Οικονομίας, σχετικά με την έκδοση και εφαρμογή της υπ’ αριθμόν 69836/Β1461 κοινής υπουργικής απόφασης με την οποία ρυθμίζονται οι ληξιπρόθεσμες οφειλές των βιώσιμων μεταποιητικών επιχειρήσεων των Νομών Εύβοιας και Καστοριάς.</p>
          <p>Η ερώτηση του κ. Κεδίκογλου σε περίληψη έχει ως εξής:</p>
          <p>"Η κοινή υπουργική απόφαση με την οποία ρυθμίζονται οι ληξιπρόθεσμες οφειλές των βιώσιμων μεταποιητικών επιχειρήσεων των Νομών Ευβοίας και Καστοριάς σε νέο δάνειο, που θα εξοφληθεί σε 10 έτη με ίσες 6μηνιαίες δόσεις και επιδότηση επιτοκίου 10 μονάδων, μέχρι σήμερα δεν ίσχυσε.</p>
          <p>Οι απαντήσεις των Υπουργών είναι ασαφείς, έως και ανεπίτρεπτες. Μία κοινή υπουργική απόφαση δημοσιευμένη είναι για τον πολίτη νόμος του κράτους και πρέπει να εφαρμόζεται υποχρεωτικώς και όχι δυνητικώς.</p>
          <p>Οι Τράπεζες στο σύνολό τους αρνήθηκαν να εφαρμόσουν την απόφαση επικαλούμενες κυρίως το χαμηλό επιτόκιο και τη μη κάλυψη των ρυθμιζόμενων με την εγγύηση του Ελληνικού Δημοσίου, όπως έγινε σε άλλες περιοχές.</p>
          <p>Φαίνεται ότι το χαμηλό επιτόκιο ρύθμισης που προβλέπει η κοινή υπουργική απόφαση ήταν άλλη μία προεκλογική απάτη της Ν.Δ. Πάντως, οδηγίες στην Ένωση Τραπεζών δεν δόθηκαν, με τη δικαιολογία ότι συγκεντρώνονται στοιχεία για το ύψος των οφειλών! Εργασία που απαιτεί 48 ώρες και έχουν περάσει 6 μήνες (Δ/νση 25η Τμήμα Δ. Υπ. Οικονομικών).</p>
          <p>Αίτημα είναι το ταχύτερο να διορθωθεί η απόφαση, να υποχρεωθούν, σύμφωνα με τα ισχύοντα, να μετάσχουν και οι Τράπεζες στο κόστος της ρύθμισης και η ρύθμιση να τεθεί σε λειτουργία.</p>
          <p>Η κατάσταση των επιχειρήσεων διαρκώς χειροτερεύει, το κόστος της ρύθμισης προέρχεται από πόρο (εισφορά 1%) επί των δανείων των επιχειρήσεων, δηλαδή εκτός του προϋπολογισμού και περαιτέρω αναβολή δεν δικαιολογείται.</p>
          <p>Είναι βέβαιο ότι αν δεν προχωρήσει η ρύθμιση, οι επιχειρήσεις της Εύβοιας και κυρίως οι εστεγασμένες αγροτικές μεταποιητικές θα κλείσουν και 3.000 νέοι άνεργοι θα προστεθούν.</p>
          <p>Παρακαλούνται οι κύριοι Υπουργοί να πληροφορήσουν τη Βουλή ποια εν προκειμένω η πολιτική τους".</p>
          <p>Ο Υφυπουργός Οικονομικών κ. Κυριαζίδης έχει το λόγο.</p>
        </speech>
        <speech by="nikolaos_kuriazidis" eId="debate_1994-04-01_speech_4">
          <from>ΝΙΚΟΛΑΟΣ ΚΥΡΙΑΖΙΔΗΣ</from>
          <p>Η απόφαση αυτή, με την οποία ρυθμίστηκαν οι υφιστάμενες ληξιπρόθεσμες και μη οφειλές, από πάσης φύσεως δάνεια των επιχειρήσεων Καστοριάς και Ευβοίας, έχει ορισμένα χαρακτηριστικά, που φαίνεται ότι έχουν δημιουργήσει προβλήματα.</p>
          <p>Οι αποφάσεις για ρυθμίσεις χρεών δεν είναι υποχρεωτικές για τις Τράπεζες. Οι Διοικήσεις των Τραπεζών έχουν την ευθύνη της προστασίας των συμφερόντων των ιδρυμάτων τους και των περιουσιακών τους στοιχείων, όπως αυτές το αντιλαμβάνονται. Επομένως είναι ενδεικτικές οι υπουργικές αποφάσεις που προσδιορίζουν τους όρους της ρύθμισης.</p>
          <p>Οι όροι της ρύθμισης ήταν ιδιαιτέρως ευνοϊκοί κατά την άποψη του Δημοσίου και δεν βλέπουμε γιατί έπρεπε να αλλάξουν αυτοί οι όροι αυτήν τη στιγμή. Οι Τράπεζες λένε ότι το επιτόκιο είναι χαμηλό. Πιθανόν γι’ αυτές να είναι. Είναι δυνατόν να αυξηθεί το επιτόκιο, αλλά όχι με αύξηση της επιδοτήσεως. Η επιδότηση των 10 ποσοστιαίων μονάδων στο συνολικό ποσό του Νομού Ευβοίας είναι ήδη μία σημαντική δαπάνη που αναλαμβάνει ή πρόκειται να αναλάβει το Δημόσιο. Αν οι Τράπεζες απαιτούν υψηλότερο επιτόκιο θα είναι δύσκολο έως αδύνατον να αυξηθεί αυτή η επιδότηση πέραν των 10 ποσοστιαίων μονάδων και επομένως η διαφορά του επιτοκίου θα πρέπει να καταβληθεί από τους οφειλέτες.</p>
          <p>Το θέμα λοιπόν είναι ότι δεν είναι δυνατόν να διαταχθούν οι Τράπεζες ούτε μπορούμε να δώσουμε οδηγίες στην Ένωση Ελληνικών Τραπεζών και να απαντήσουμε σε διευκρινίσεις και πληροφορίες, τις οποίες ζήτησαν γιατί αυτές έχουν δοθεί.</p>
          <p>Θα ήθελα επίσης να προσθέσω ότι η παρατήρησή σας ότι οι επιδοτήσεις δίνονται από το λογαριασμό 128, που είναι εκτός του προϋπολογισμού, αυτό δεν μπορεί να ισχύσει, γιατί ο λογαριασμός αυτός είναι ήδη βαρύτατα ελλειμματικός και όλες οι επί πλέον δαπάνες καλύπτονται από τον προϋπολογισμό. Άρα είναι εντός του προϋπολογισμού οι δαπάνες από εδώ και πέρα.</p>
        </speech>
        <speech by="apostolos_kaklamanis" eId="debate_1994-04-01_speech_5">
          <from>Απόστολος Κακλαμάνης</from>
          <p>Ο κ. Κεδίκογλου έχει το λόγο.</p>
        </speech>
        <speech by="basilis_kedikoglou" eId="debate_1994-04-01_speech_6">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Πρόεδρε, κατ’ αρχήν μου κάνει εντύπωση, και είναι μια έκφραση αλαζονείας της Κυβέρνησης απέναντι στη Βουλή, όταν έρχεται Υφυπουργός, που δεν είναι αρμόδιος επί του θέματος να απαντήσει. Αυτό το αφήνω στη δική σας κρίση και δράση.</p>
        </speech>
        <speech by="apostolos_kaklamanis" eId="debate_1994-04-01_speech_7">
          <from>Απόστολος Κακλαμάνης</from>
          <p>Κύριε Κεδίκογλου, πρέπει να σας πω ότι την ερώτησή σας την απευθύνετε στους Υπουργούς Οικονομικών και εν συνεχεία Εθνικής Οικονομίας. Ο κ. Κυριαζίδης είναι Υφυπουργός Οικονομικών.</p>
        </speech>
        <speech by="basilis_kedikoglou" eId="debate_1994-04-01_speech_8">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Αρμόδιος για το δημόσιο χρέος και όχι γι’ αυτά τα θέματα. Η 25η διεύθυνση στην οποία απευθύνομαι νομίζω δεν είναι αρμοδιότητος του κ. Κυριαζίδη. Αυτό είναι στην κρίση σας. Αν το δέχεσθε εσείς, εμένα μου περισσεύει.</p>
        </speech>
        <speech by="apostolos_kaklamanis" eId="debate_1994-04-01_speech_9">
          <from>Απόστολος Κακλαμάνης</from>
          <p>Σύμφωνα με τον Κανονισμό, η Κυβέρνηση απαντά είτε δια του αρμοδίου Υπουργού, είτε δι’ οποιουδήποτε άλλου Υπουργού. Αυτό λέγει ο Κανονισμός. Ειδικώς για τη διαδικασία των επικαίρων ερωτήσεων επειδή προσδιορίζονται άπαξ να συζητηθούν -διότι αν δεν συζητηθούν διαγράφονται- ο Κανονισμός δίνει τη δυνατότητα στην Κυβέρνηση να στείλει οποιονδήποτε Υπουργό. Εδώ έρχεται ο Υφυπουργός του αρμοδίου ερωτώμενου Υπουργείου. Δεν υπάρχει επομένως τυπικό θέμα.</p>
          <p>Παρακαλώ, συνεχίστε επί του θέματος.</p>
        </speech>
        <speech by="basilis_kedikoglou" eId="debate_1994-04-01_speech_10">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κατά την άποψή μου, υπάρχει και τυπικό και ουσιαστικό θέμα, γιατί ο κ. Κυριαζίδης δεν είναι αρμόδιος στο θέμα αυτό, αλλά σεβόμενος την άποψή του, του απαντώ.</p>
        </speech>
        <speech by="apostolos_kaklamanis" eId="debate_1994-04-01_speech_11">
          <from>Απόστολος Κακλαμάνης</from>
          <p>Σας επαναλαμβάνω τι λέει ο Κανονισμός.</p>
        </speech>
        <speech by="basilis_kedikoglou" eId="debate_1994-04-01_speech_12">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Εάν το δέχεσθε εσείς εμένα μου περισσεύει.</p>
        </speech>
        <speech by="apostolos_kaklamanis" eId="debate_1994-04-01_speech_13">
          <from>Απόστολος Κακλαμάνης</from>
          <p>Μα, σας επαναλαμβάνω τι λέει ο Κανονισμός. Δεν είναι τι δέχομαι εγώ ή τι δέχεσθε εσείς, αλλά τι επιβάλλει ο Κανονισμός και μπροστά στον Κανονισμό δεν χωράει δεύτερος λόγος από κανέναν μας.</p>
        </speech>
        <speech by="basilis_kedikoglou" eId="debate_1994-04-01_speech_14">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Έχει μία ερμηνεία ο Κανονισμός, την οποία ο καθένας αντιλαμβάνεται.</p>
        </speech>
        <speech by="apostolos_kaklamanis" eId="debate_1994-04-01_speech_15">
          <from>Απόστολος Κακλαμάνης</from>
          <p>Καμία ερμηνεία δεν έχει. Είναι σαφής ο Κανονισμός: Ότι μπορεί να έλθει και ο Υπουργός οποιουδήποτε άλλου Υπουργείου. Αυτό λέει ο Κανονισμός. Δεν έρχεται οποιουδήποτε άλλου Υπουργείου, έρχεται ο Υφυπουργός του αρμοδίου Υπουργείου.</p>
          <p>Όχι εντυπώσεις, σας παρακαλώ. Συνεχίστε.</p>
        </speech>
        <speech by="basilis_kedikoglou" eId="debate_1994-04-01_speech_16">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Πώς είναι δυνατόν, κύριε Υφυπουργέ, να ισχυρίζεσθε ότι οι Τράπεζες δεν είναι υποχρεωμένες, όταν ορίζετε εσείς το ανώτατο επιτόκιο. Μην ορίζετε στην απόφαση το ανώτατο επιτόκιο, να ισχύσει αυτό που λέτε. Αυτό ζητάμε και εμείς, αφού νομίζετε ότι είναι έτσι.</p>
          <p>Προσωπικά πιστεύω ότι οι Τράπεζες πρέπει να συμμετάσχουν στο κόστος -και μπορούν και έχει τρόπο να το επιβάλει η Κυβέρνηση- αλλά τότε τροποποιείστε την απόφαση και αφαιρέστε το ανώτατο επιτόκιο. Όταν, λοιπόν, ορίζετε ανώτατο επιτόκιο σε αυτήν την απόφαση εξ αρχής την καθιστάτε ανίσχυρη και όταν η Κυβέρνηση εκδίδει μία απόφαση -γιατί και η δική μας Κυβέρνηση επεξέτεινε την απόφαση αυτή σε άλλο κλάδο στη Θεσσαλονίκη- αντανακλά την αξιοπιστία μας, κύριε Υφυπουργέ.</p>
          <p>Λοιπόν, ξεκαθαρίστε: Ή ελευθερώνετε το επιτόκιο να καθοριστεί μεταξύ επιχειρήσεων και Τραπεζών ή επιβάλλεται στις Τράπεζες να τηρήσουν το επιτόκιο αυτό. Δεν μπορεί να έρχεστε από τη μία πλευρά να εκδίδετε μία απόφαση που λέει "ορισμένο το επιτόκιο της ρύθμισης" και από την άλλη να λέτε "είναι δυνητική για τις Τράπεζες". Επιπλέον, είναι εξωφρενικό -μα, είναι εξωφρενικό- μία κοινή Υπουργική απόφαση που για τον οποιοδήποτε πολίτη είναι νόμος του κράτους -να λαμβάνουμε απάντηση ότι η απόφαση αυτή ισχύει- αλλά δεν είναι και εφαρμοστέα, κύριε Υφυπουργέ των Οικονομικών.</p>
          <p>Λοιπόν, θα παρακαλέσω πολύ, να το ξαναμελετήσετε και τροποποιήστε την απόφαση είτε επαυξάνοντας το επιτόκιο αφήνοντας τις Τράπεζες ελεύθερες να συναλλαγούν με τους ενδιαφερομένους είτε αναγκάζοντάς τες. Δεν ζητούμε καμία επιπλέον συμμετοχή του Ελληνικού Δημοσίου. Μας αρκούν οι δέκα μονάδες. Πέραν δε αυτού, ο λογαριασμός 128/75 δεν είναι ελλειμματικός. Το 1993 άφησε 4 δισ. περίσσευμα και προβλέπει 10 δισ. έσοδα για το 1994. Αλλά βέβαια όταν δαπανάμε αυτόν τον πόρο, κύριε Υφυπουργέ, σε απλά καταναλωτικά δάνεια, σε δάνεια ιδιωτικού ενδιαφέροντος και όχι σε δάνεια επιχειρήσεων -και αυτός ο πόρος προέρχεται από τις επιχειρήσεις- φυσικά θα πάρω την απάντηση την οποία μου δώσατε.</p>
          <p>Δεν με ικανοποίησε, κύριε Πρόεδρε, η απάντηση του κυρίου Υφυπουργού γιατί είναι έξω από γενικές και ειδικές διατάξεις. Ευχαριστώ.</p>
        </speech>
        <speech by="apostolos_kaklamanis" eId="debate_1994-04-01_speech_17">
          <from>Απόστολος Κακλαμάνης</from>
          <p>Ο κύριος Υφυπουργός Οικονομικών έχει το λόγο.</p>
        </speech>
        <speech by="nikolaos_kuriazidis" eId="debate_1994-04-01_speech_18">
          <from>ΝΙΚΟΛΑΟΣ ΚΥΡΙΑΖΙΔΗΣ</from>
          <p>Μία τυπική απάντηση πρώτα απ’ όλα θα ήθελα να δώσω στο Βουλευτή Ευβοίας κ. Κεδίκογλου.</p>
          <p>Είμαι αρμόδιος. Η Διεύθυνσις 25 στην οποία ανήκει αυτό το θέμα εμπίπτει στις αρμοδιότητές μου, σύμφωνα με την απόφαση του Πρωθυπουργού και του Υπουργού των Οικονομικών. Άρα και από της τυπικής απόψεως είμαι αρμόδιος να δώσω την απάντηση.</p>
        </speech>
        <speech by="basilis_kedikoglou" eId="debate_1994-04-01_speech_19">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Χαίρομαι που το ακούω.</p>
        </speech>
        <speech by="nikolaos_kuriazidis" eId="debate_1994-04-01_speech_20">
          <from>ΝΙΚΟΛΑΟΣ ΚΥΡΙΑΖΙΔΗΣ</from>
          <p>Το δεύτερο σημείο είναι ότι δέχομαι την παρατήρηση για το επιτόκιο. Εάν δεν συνεπάγεται ηυξημένη επιβάρυνση του λογαριασμού των επιδοτήσεων, αυτό θα το αντιμετωπίσω πολύ θετικά. Να συμφωνηθεί το επιτόκιο μεταξύ των επιχειρήσεων και των Τραπεζών.</p>
        </speech>
        <speech by="basilis_kedikoglou" eId="debate_1994-04-01_speech_21">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Μόνο να μείνουμε στις δέκα μονάδες.</p>
        </speech>
        <speech by="nikolaos_kuriazidis" eId="debate_1994-04-01_speech_22">
          <from>ΝΙΚΟΛΑΟΣ ΚΥΡΙΑΖΙΔΗΣ</from>
          <p>Η επιδότηση θα μείνει στις δέκα μονάδες. Σ’ αυτό είμαστε απολύτως διατεθειμένοι, εγώ τουλάχιστον προσωπικά να το μελετήσω και να δω πώς μπορεί να γίνει...</p>
        </speech>
        <speech by="basilis_kedikoglou" eId="debate_1994-04-01_speech_23">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Δεν υπάρχει "εγώ τουλάχιστον", η Κυβέρνηση.</p>
        </speech>
        <speech by="nikolaos_kuriazidis" eId="debate_1994-04-01_speech_24">
          <from>ΝΙΚΟΛΑΟΣ ΚΥΡΙΑΖΙΔΗΣ</from>
          <p>Εντάξει, η Κυβέρνηση και εγώ ως Υφυπουργός Οικονομικών. Δεν υπάρχει θέμα.</p>
        </speech>
        <speech by="apostolos_kaklamanis" eId="debate_1994-04-01_speech_25">
          <from>Απόστολος Κακλαμάνης</from>
          <p>Η υπ’ αριθμ. 2 επίκαιρη ερώτηση με αριθμό κατάθεσης 172/28-3-94 είναι του Βουλευτή της Νέας Δημοκρατίας, κ. Χρήστου Κοσκινά προς τον Αναπληρωτή Υπουργό Εξωτερικών, σχετικά με τις προτάσεις της Νέας Δημοκρατίας για την καλύτερη δυνατή αξιοποίηση της Ελληνικής Προεδρίας της Ευρωπαϊκής Ένωσης.</p>
          <p>Η ερώτηση συνοπτικώς έχει ως εξής: "Η Νέα Δημοκρατία έγκαιρα είχε επισημάνει την ιδιαίτερη σημασία της Ελληνικής Προεδρίας τόσο για την Ελλάδα, όσο και για την Ευρωπαϊκή Ένωση γενικότερα. Είχε δε χαρακτηριστικά επισημάνει ότι οι γενικές κατευθύνσεις του προγράμματος της Ελληνικής Προεδρίας, αποτελούσαν απλή καταγραφή των εκκρεμοτήτων ενώ παράλληλα στερούνταν ιεράρχησης και προτεραιοτήτων.</p>
          <p>Με βάση αυτήν τη λογική συντάχθηκαν οι 18 ολοκληρωμένες προτάσεις της Νέας Δημοκρατίας, που αναφέρονταν σε συγκεκριμένους τομείς όπως εξωτερική πολιτική, οικονομία, γεωργία, εκπαίδευση, περιβάλλον κ.λπ.</p>
          <p>Επειδή, όμως, παρήλθε ήδη το μισό χρονικό διάστημα χωρίς να έχουν πραγματοποιηθεί συγκεκριμένες ενέργειες στην κατεύθυνση των ουσιαστικών προτάσεων της Νέας Δημοκρατίας, ερωτάται ο αρμόδιος Αναπληρωτής Υπουργός Εξωτερικών: Τι μέτρα προτίθεται να λάβει σε σχέση με τις προτάσεις της Νέας Δημοκρατίας, όσον αφορά στην Ελληνική Προεδρία της Ευρωπαϊκής Ένωσης;"</p>
          <p>Ο Αναπληρωτής Υπουργός Εξωτερικών, κ. Πάγκαλος έχει το λόγο.</p>
        </speech>
        <speech by="theodoros_pagkalos" eId="debate_1994-04-01_speech_26">
          <from>ΘΕΟΔΩΡΟΣ ΠΑΓΚΑΛΟΣ</from>
          <p>Κύριε Πρόεδρε, κατ’ αρχήν βρίσκομαι σε μια αντικειμενική δυσκολία, διότι η μεγάλου ενδιαφέροντος ερώτηση του κυρίου συναδέλφου είναι επίκαιρη και ως εκ τούτου έχει ένα πολύ περιορισμένο χρόνο για να απαντηθεί. Πώς θα ήταν δυνατόν να συζητήσουμε ουσιαστικά πάνω σε τόσα ενδιαφέροντα θέματα, μέσα σε τόσο λίγο χρόνο;</p>
          <p>Θα ήθελα λοιπόν κατ’ αρχήν να παρακαλέσω τον κύριο συνάδελφο να επαναφέρει την ερώτηση μ’ αυτήν τη μορφή ή με μια άλλη στα πλαίσια της επιτροπής εξωτερικών σχέσεων, όπου και έχει εγκατασταθεί ένας γόνιμος και αποδοτικός διάλογος ώστε να έχουμε περισσότερο χρόνο.</p>
          <p>Όταν έλαβα τις προτάσεις του Προέδρου της Νέας Δημοκρατίας του κ. Μιλτιάδη Έβερτ είχα δηλώσει προς τον Τύπο, πως οι προτάσεις αυτές που είναι στο σύνολό τους 18, μέχρι ένα σημείο αφορούν τη γενικότερη κυβερνητική δράση. Υπάρχουν προτάσεις που αφορούν το Υπουργείο Παιδείας, το Υπουργείο Εθνικής Οικονομίας, τη γενική κατάσταση της Χώρας. Στο βαθμό που αφορούν τη δράση του Υπουργείου Εξωτερικών, οι περισσότερες από αυτές -υπολογίζω ότι είναι 11 από τις 14 που θεωρώ ότι με αφορούν- περιλαμβάνονταν ήδη με την ίδια ή με κάπως παραπλήσια μορφή στο πρόγραμμα της Προεδρίας. Δεν γνωρίζω αν το πρόγραμμα στερείται φαντασίας και δεν είναι αρκούντως ρηξικέλευθο. Και χαίρομαι γιατί η Αντιπολίτευση είναι ακόμη πιο φιλόδοξη προς τη κατεύθυνση της Ευρωπαϊκής Ένωσης, από ό,τι είναι η Κυβέρνηση. Αυτό είναι καλό μήνυμα και είναι μια βοήθεια για το έργο μου.</p>
        </speech>
        <speech by="ilias_bezdrebanis" eId="debate_1994-04-01_speech_27">
          <from>ΗΛΙΑΣ ΒΕΖΔΡΕΒΑΝΗΣ</from>
          <p>Ήμασταν πάντα.</p>
        </speech>
        <speech by="theodoros_pagkalos" eId="debate_1994-04-01_speech_28">
          <from>ΘΕΟΔΩΡΟΣ ΠΑΓΚΑΛΟΣ</from>
          <p>Εγώ δεν έχω καμιά αντίρρηση να σας απονείμω όσους τίτλους ευρωπαϊσμού θέλετε. Αυτό σας είπα με ευχαριστεί. Δεν είμαι απ’ αυτούς που μεμψιμοιρούν.</p>
          <p>Εν πάση περιπτώσει, θα ήθελα να σας θυμίσω ότι το πρόγραμμα της Ελληνικής Προεδρίας έγινε δεκτό από την επιτροπή και από το Ευρωπαϊκό Κοινοβούλιο, ομόφωνα, με τη σύμφωνο γνώμη όλων των ομάδων περιλαμβανομένης της ομάδας του Λαϊκού Κόμματος στην οποία μετέχει η Νέα Δημοκρατία, ως ένα πρόγραμμα όχι απλώς αποτελεσματικό και ανταποκρινόμενο στις ανάγκες, αλλά ως ένα πρόγραμμα φιλόδοξο με μεγάλη σημασία για το μέλλον της Ευρωπαϊκής Ένωσης.</p>
          <p>Βασικά στοιχεία αυτού του προγράμματος έχουν υλοποιηθεί. Βλέπω π.χ. ότι στο σημείο 3 ο κ. Έβερτ λέει: "Προώθηση της διεύρυνσης της Ευρωπαϊκής Ένωσης με την ένταξη Αυστρίας, Νορβηγίας, Σουηδίας και Φιλανδίας" και όπως γνωρίζετε, αυτό έγινε. Και μάλιστα έγινε κατά τρόπο που άφησε κατάπληκτο το Διεθνή Τύπο και τις ξένες κυβερνήσεις.</p>
          <p>Αυτήν τη στιγμή -είμαι πάντα έτοιμος να δεχθώ κριτικές γιατί δεν είμαι θερμοκέφαλος και δεν "καβαλάω το καλάμι"- κατακλυζόμαστε κυριολεκτικά από επαίνους που πολύ καιρό είχε η Χώρα μας να ακούσει, για το συγκεκριμένο θέμα της δράσης μας στον τομέα της διεύρυνσης.</p>
          <p>Υπάρχει λοιπόν ένα θέμα και θα ήθελα σ’ αυτό κυρίως να αναφερθώ, της περαιτέρω διεύρυνσης στην Κύπρο και στη Μάλτα. Ήταν κάτι που κατά την άποψη του δικού μας κόμματος, όταν είμαστε αντιπολίτευση έπρεπε να είχε συμφωνηθεί, να είχε μπει μέσα στο πακέτο της σημερινής διεύρυνσης. Έτσι σήμερα η Κύπρος, θα ήταν μέλος της Ευρωπαϊκής Ένωσης. Δεν συνέβη αυτό. Δεν συνέβη για λόγους που αφορούσαν την τότε κυβέρνηση και την κυπριακή ηγεσία.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)</scene>
        <speech by="panagiotis_kritikos" eId="debate_1994-04-01_speech_29">
          <from>Παναγιώτης Κρητικός</from>
          <p>Ο κ. Κοσκινάς έχει το λόγο.</p>
        </speech>
        <speech by="xristos_koskinas" eId="debate_1994-04-01_speech_30">
          <from>ΧΡΗΣΤΟΣ ΚΟΣΚΙΝΑΣ</from>
          <p>Κύριε Πρόεδρε, συμφωνώ με τον κ. Πάγκαλο και ελπίζω να μας δοθεί η ευκαιρία να το συζητήσουμε το θέμα αυτό με μεγαλύτερη άνεση χρόνου διότι είναι πάρα πολύ σημαντικό.</p>
          <p>Στον ελάχιστο χρόνο που έχουμε, θα προσπαθήσω να πω, πως η θέση μας, κύριε Υπουργέ, είναι ότι η Αντιπολίτευση θέλει να συμβάλει σ’ αυτήν την προσπάθεια για να μπορέσει η Χώρα ακριβώς να έχει σημαντικά οφέλη από την Προεδρία που νομίζω πως θα είναι σημαντικά για όλο τον Ελληνικό Λαό και όλες τις παρατάξεις.</p>
          <p>Γι’ αυτό κρίναμε ότι η Προεδρία αυτή είχε μια διαχειριστική μορφή και τη θέλαμε πιο δυναμική, πιο αποφασιστική. Φοβούμαστε όμως ότι κατά την εκτέλεση της Προεδρίας από σας υπάρχουν θέματα στα οποία υπάρχει ατολμία, υπάρχει έλλειψη πρωτοβουλιών και έτσι οι κακόβουλες απόψεις άλλων εξωτερικών παραγόντων, ενδεχομένως βρίσκουν τη δυνατότητα να αναπτυχθούν.</p>
          <p>Βρίσκω θετικό, κύριε Υπουργέ, το ότι μεγάλο μέρος των προτάσεων αυτών τις υιοθετείτε και εσείς ή κατά κάποιο τρόπο τις αντιμετωπίζετε παρεμφερώς. Θα σας πω ότι με δηλώσεις και δικές σας και του κυρίου Πρωθυπουργού θέσατε διάφορα, θέματα όπως την οικονομική ανάκαμψη, και άλλα. Θα σας πω ότι μέσα στις προτάσεις του κ. Έβερτ εκτός από αυτά υπάρχουν σημαντικά θέματα, όπως είναι το θέμα της οικονομικής ανάπτυξης των χωρών της Βαλκανικής, όπως είναι τα θέματα της εξωτερικής μας πολιτικής στα Βαλκάνια, όπως ήταν το θέμα της ίδρυσης του Διεθνούς Πανεπιστημίου της Θεσσαλονίκης, όπως το Ευρωπαϊκό Κέντρο για τα Βαλκάνια, όπως το θέμα των αποζημιώσεων από τη GATT για ορισμένα προϊόντα της γεωργίας μας έχουν υποστεί μια πραγματικά ουσιαστική ζημία.</p>
          <p>Σ’ αυτά τα σημαντικά ζητήματα, κύριε Υπουργέ, θέλουμε να αναληφθούν ουσιαστικές πρωτοβουλίες και να χαρακτηρισθεί η Ελληνική Προεδρία και από αποτελεσματικότητα, αλλά και από ευρωπαϊκή, θα λέγαμε, συνείδηση. Διότι είναι αντιληπτό ότι η Προεδρία είναι μια ευκαιρία και να προωθηθούν τα ευρωπαϊκά θέματα που είναι το κύριο μέλημα μιας Προεδρίας, αλλά είναι λογικό και θεμιτό κάθε χώρα που ασκεί την Προεδρία να τη "χρησιμοποιήσει" ή "αξιοποιήσει" κατά κάποιο τρόπο, για να προωθηθούν ιδιαιτέρου εθνικού ενδιαφέροντος θέματα.</p>
          <p>Όταν, λοιπόν, βλέπουμε ότι το θέμα το Σκοπιανό, αυτήν τη στιγμή, πηγαίνει σε φάσεις που είναι η κάθε μια χειρότερη από την προηγούμενη, αντιλαμβάνεσθε, κύριε Υπουργέ, ότι έχουμε ζωηρές επιφυλάξεις για την πολιτική σας.</p>
          <p>Επομένως η αίσθηση και το νόημα αυτής της επίκαιρης ερώτησης, που ο χρόνος πράγματι είναι λίγος για να την αναπτύξουμε, είναι να ξανακρούσουμε τον κώδωνα του κινδύνου. Δεν είναι για να μπούμε λεπτομερώς στα θέματα ένα προς ένα -πράγματι σε μια άλλη ευκαιρία μπορούν να συζητηθούν όλα αυτά αναλυτικά- αλλά είναι για να μπορέσει η Κυβέρνηση να αντιληφθεί ότι και η Αντιπολίτευση στα ουσιαστικά εθνικά θέματα, στα θέματα βασικών προτεραιοτήτων, στα θέματα που θα παίξουν ουσιαστικό ρόλο για το μέλλον της Ελλάδος στα επόμενα χρόνια, πρέπει να συμμετέχει.</p>
          <p>Θα πρέπει η Κυβέρνηση να ασκήσει μια τέτοια πολιτική που να έχει το σεβασμό και την εκτίμηση των ευρωπαϊκών μας εταίρων, να κινείται σε μια σύνθεση των απόψεων της Ευρωπαϊκής Ένωσης και παράλληλα να μπορούν να προωθηθούν τα ιδιαιτέρου ενδιαφέροντος θέματα της Ελλάδος, που αυτήν τη στιγμή βρίσκονται σε μια κρίσιμη καμπή.</p>
          <p>Νομίζω -και με αυτό θα κλείσω- ότι η όλη λειτουργία της Κυβέρνησης, κύριε Αναπληρωτά Υπουργέ των Εξωτερικών, δεν είναι ικανοποιητική. Δε δίνετε την αίσθηση μιας Κυβέρνησης συνοχής, αποτελεσματικής και αποφασισμένης να προωθήσει αυτά τα θέματα. Αυτό δεν συμβάλλει στην επίτευξη μιας επιτυχούς Ελληνικής Προεδρίας.</p>
        </speech>
        <speech by="panagiotis_kritikos" eId="debate_1994-04-01_speech_31">
          <from>Παναγιώτης Κρητικός</from>
          <p>Ο Αναπληρωτής Υπουργός των Εξωτερικών κ. Πάγκαλος έχει το λόγο.</p>
        </speech>
        <speech by="theodoros_pagkalos" eId="debate_1994-04-01_speech_32">
          <from>ΘΕΟΔΩΡΟΣ ΠΑΓΚΑΛΟΣ</from>
          <p>Είναι προφανές, κύριε Πρόεδρε, ότι ο συνάδελφος της Αντιπολίτευσης δεν μπορεί να είναι ικανοποιημένος από την Κυβέρνηση. Αν αυτό συνέβαινε, θα σήμαινε ότι θα έπρεπε να προσχωρήσει στο κυβερνητικό Κόμμα, πράγμα που θα ήταν πρόβλημα και για μας, όχι μόνο για αυτόν.</p>
          <p>Πέραν αυτού, όμως θέλω να αναφερθώ σε δύο θέματα. Σε ό,τι αφορά τη Βαλκανική πολιτική, 26 με 27 του Μαϊου διεξάγεται στο Παρίσι -επειδή εκεί θα γίνει και η επόμενη διάσκεψη και επειδή η αρχική ιδέα ήταν του Γάλλου Πρωθυπουργού κ. Μπαλαντύρ- με ενεργό προετοιμασία από την Ελληνική Προεδρία, υπό την αιγίδα του παλαιού, γνωρίμου και πεπειραμένου διπλωμάτου κ. Σταθάτου, η διάσκεψη για την ειρήνη, την ασφάλεια και τη συνεργασία στην Ευρώπη. Εκεί θα τεθούν θέματα συνόρων, προστασίας ανθρωπίνων δικαιωμάτων και μειονοτήτων και θέματα οικονομικής συνεργασίας, στα Βαλκάνια και στην υπόλοιπη Ευρώπη. Εκεί πραγματικά εντάσσονται πολλές από τις ερωτήσεις που έθεσε ο κύριος συνάδελφος.</p>
          <p>Θα είμαι πιο επιφυλακτικός γ’ αυτήν την έννοια της σύμβασης κατοχύρωσης των συνόρων. Τα σύνορα καλύπτονται από τη ΔΑΣΕ και θα καλυφθούν περαιτέρω απ’ αυτήν τη διάσκεψη. Κανείς όμως, κύριε συνάδελφε, δεν αμφισβητεί τα σύνορά μας. Ακόμα και ο Γκλιγκόρωφ έχει κάνει δήλωση που λέει ότι αναγνωρίζει τα σύνορα. Δεν την έκανε εξ αρχής, την έκανε μετά και υπό τη διεθνή πίεση και ιδιαίτερα υπό την πίεση της Ελλάδος πριν από δύο μήνες. Αλλά την έκανε αυτήν τη δήλωση. Οι Τούρκοι από την άλλη μεριά μονίμως λένε "Τι έχουν οι Έλληνες; Εμείς δεν αμφισβητούμε τα σύνορά τους".</p>
          <p>Και πράγματι τα σύνορα, την αιγιαλίτιδα ζώνη, τη συνοριακή γραμμή δεν την αμφισβητούν. Αυτά που αμφισβητούν είναι άλλα πράγματα. Αμφισβητούν τον εναέριο χώρο, αμφισβητούν την υφαλοκρηπίδα. Οι δε Σκοπιανοί ζητούν κηδεμονία επί τμήματος του πληθυσμού της Β. Ελλάδος. Αυτή είναι η αξίωση την οποία υποκρύπτουν και υποθάλπουν οι γνωστές προκλητικές τοποθετήσεις, τα σύμβολα και η ονομασία την οποία έχουν υιοθετήσει. Δεν είναι δηλαδή η συνοριακή γραμμή. Δε νομίζω ότι έχουν την πρόθεση να διαβούν τα σύνορα με τις "μεραρχίες" τους και να μας επιτεθούν. Θέλουν όμως να δημιουργήσουν ένα μείζον διεθνές θέμα το οποίο αποτελεί κίνδυνο για τη Χώρα και ορθώς αντιμετωπίζεται έτσι, από τη γενικότερη και ενιαία θέληση του Ελληνικού Λαού. Επ’ αυτού συμφωνούμε και μέσα στα πλαίσια της ευρωπαϊκής συνεργασίας πρέπει να τονίσουμε την ανάγκη, όχι απλώς να υπάρχουν σύνορα σεβαστά, αλλά και σχέσεις καλής γειτονίας εκατέρωθεν των συνόρων. Ευχαριστώ.</p>
        </speech>
        <speech by="panagiotis_kritikos" eId="debate_1994-04-01_speech_33">
          <from>Παναγιώτης Κρητικός</from>
          <p>Κύριοι Βουλευτές, θα παρακαλέσω το Σώμα να προηγηθεί η δεύτερη Επίκαιρη Ερώτηση δεύτερης Επιλογής του Βουλευτού της Πολιτικής Άνοιξης κ. Ανδρέα Λεντάκη, προς τον Υπουργό Εθνικής Οικονομίας, "σχετικά με τα μέτρα που προτίθεται να λάβει η Κυβέρνηση για την στήριξη των Μικρομεσαίων Μεταποιητικών Επιχειρήσεων κ.λπ.", διότι ο κύριος Υπουργός έχει προγραμματισμένη υποχρέωση λίγο αργότερα και θα παρακαλούσα να τον διευκολύνουμε.</p>
          <p>Εγκρίνει η Βουλή;</p>
        </speech>
        <speech by="bouleutis/es" eId="debate_1994-04-01_speech_34">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="panagiotis_kritikos" eId="debate_1994-04-01_speech_35">
          <from>Παναγιώτης Κρητικός</from>
          <p>Συνεπώς η Βουλή ενέκρινε.</p>
          <p>Συζητείται η με αριθμό 179/29-3-94 Επίκαιρη Ερώτηση, δεύτερης Επιλογής του Βουλευτή της Πολιτικής Άνοιξης κ. Ανδρέα Λεντάκη προς τον Υπουργό Εθνικής Οικονομίας, "σχετικά με τα μέτρα που προτίθεται να λάβει η Κυβέρνηση για τη στήριξη των Μικρομεσαίων Μεταποιητικών Επιχειρήσεων κ.λπ.", η οποία έχει ως εξής:</p>
          <p>"Το γεγονός ότι η ελληνική οικονομία βρίσκεται σε κατάσταση ύφεσης με έντονα τα σημεία κρίσης είναι αδιαμφισβήτητο.</p>
          <p>Το γεγονός ότι η Ελληνική Μεταποιητική Επιχείρηση πλήττεται ποικιλοτρόπως από την κρίση είναι αδιαμφισβήτητο.</p>
          <p>Αδιαμφισβήτητο όμως είναι και το ενδιαφέρον της Ευρωπαϊκής Ένωσης, για τη στήριξη των Μικρομεσαίων Επιχειρήσεων με προγράμματα και επιδοτήσεις δανείων, για την ανάσχεση των ρυθμών αύξησης της ανεργίας.</p>
          <p>Παρά τις εξαγγελίες της Κυβέρνησης για στήριξη και ενίσχυση των Μ.Μ. Επιχειρήσεων, το Περιφερειακό Επιχειρησιακό Πρόγραμμα Αττικής (Π.Ε.Π.) ματαιώνεται.</p>
          <p>Διαπιστώνεται η εξακολουθητική έλλειψη στρατηγικής, προτεραιοτήτων και ιεραρχήσεων των κυβερνήσεων απέναντι στις Μ.Μ.Ε. του Λεκανοπεδίου της Αττικής.</p>
          <p>Ερωτάται ο κύριος Υπουργός:</p>
          <p>1. Ποιοι οι λόγοι ματαίωσης του Π.Ε.Π. Αττικής για τις Μ.Μ.Ε.;</p>
          <p>2. Αν θα εντάξει αυτοτελώς το ματαιωθέν Π.Ε.Π. Αττικής σε κάποιο άλλο πρόγραμμα των έργων του Β’ Πακέτου Ντελόρ;</p>
          <p>3. Αν οι ΜΜΕ της Αττικής και η στήριξή τους ευρίσκονται στις προτεραιότητες της κυβερνητικής πολιτικής και σε ποια προγράμματα αυτές εκφράζονται";</p>
          <p>Ο Υφυπουργός της Εθνικής Οικονομίας, κύριος Γεώργιος Ρωμαίος έχει το λόγο.</p>
        </speech>
        <speech by="georgios_romaios" eId="debate_1994-04-01_speech_36">
          <from>ΓΕΩΡΓΙΟΣ ΡΩΜΑΙΟΣ</from>
          <p>Κύριε Πρόεδρε, το συγκεκριμένο θέμα που θέτει ο κ. Λεντάκης, με την ερώτησή του, έχει μία περιπέτεια, για την οποία δεν έχει ευθύνη η σημερινή Κυβέρνηση.</p>
          <p>Η σημερινή Κυβέρνηση, έχει κάνει ολοκληρωμένη στρατηγική για την ενίσχυση των μικρομεσαίων επιχειρήσεων που αποτελούν αναμφισβήτητα τον κορμό του παραγωγικού ιστού της Χώρας μας. Ποια είναι η περιπέτεια:</p>
          <p>Υπήρχε ένα πρόγραμμα για τις Μ.Μ. Επιχειρήσεις στα περισσότερα από τα περιφερειακά προγράμματα της Χώρας. Όπως γνωρίζετε υπάρχει ο ΕΟΜΜΕΧ, που μέχρι πριν από την κυβέρνηση της Νέας Δημοκρατίας διαχειρίζετο τη στρατηγική αλλά ήταν και ο ενδιάμεσος φορέας διαχείρισης των Κοινοτικών προγραμμάτων.</p>
          <p>Η κυβέρνηση της Νέας Δημοκρατίας, θεώρησε ότι έπρεπε να αντικαταστήσει τον ΕΟΜΜΕΧ με ιδιωτικές εταιρείες και άλλους οργανισμούς. Έκανε ένα νόμο, υποστήριξε ότι η Κοινότητα δεν ήθελε να χρησιμοποιήσει τον ΕΟΜΜΕΧ ως ενδιάμεσο φορέα. Αυτό ήταν ανακριβές.</p>
          <p>Εγώ από τη θέση του Ευρωβουλευτού είχα θέσει το θέμα τότε στον Μπρους Μίλαν και μου απάντησε κατηγορηματικά ότι δεν είχε καμιά αντίρρηση η Κοινότητα να αξιοποιηθεί ο ΕΟΜΜΕΧ ως ενδιάμεσος φορέας για την εφαρμογή αυτών των προγραμμάτων. Όμως προχώρησε και στις 10 περιφέρειες ιδρύθηκαν κάποιοι άλλοι φορείς. Σε ορισμένες περιφέρειες -πρέπει να είμαστε ειλικρινείς- αυτοί οι φορείς είναι σημαντικοί, διότι μετέχουν μέσα εκπρόσωποι των Μ.Μ. Επιχειρήσεων.</p>
          <p>Κατέθεσαν στην Κοινότητα προγράμματα για την αξιοποίηση των πιστώσεων που είχαν ενταχθεί. Αυτά είχαν κατατεθεί πριν αναλάβουμε εμείς την κυβέρνηση. Όταν αναλάβαμε κινήσαμε τη διαδικασία να δούμε τι γίνεται. Το αποτέλεσμα είναι -καταθέτω την επιστολή της Κοινότητας- ότι από τα 10 προγράμματα εγκρίθηκαν μόνο της Δυτικής Ελλάδας και της Κεντρικής Μακεδονίας. Τα άλλα προγράμματα απορρίφθηκαν από την Ευρωπαϊκή Επιτροπή διότι δεν ανταποκρίνονταν στους στόχους των προγραμμάτων.</p>
          <p>(Στο σημείο αυτό ο Υφυπουργός κ. Γ. Ρωμαίος καταθέτει τη σχετική επιστολή που έχει ως εξής:</p>
          <p>"COMISION DE LAS COMUNIDADES EYROREAS</p>
          <p>DIRECCION GENERAL XVI</p>
          <p>POLITICAS REGIONALES</p>
          <p>Il Director general</p>
          <p>Bruselas</p>
          <p>Κύριε Υπουργέ,</p>
          <p>Σε συνέχεια των επιστολών μας της 17 Ιουνίου και 29 Ιουλίου 1993, αντίγραφα των οποίων σας επισυνάπτω, σχετικά με τους ενδιάμεσους φορείς παροχής υπηρεσιών στις μικρομεσαίες επιχειρήσεις θα ήθελα να σας μεταφέρω τις απόψεις των υπηρεσιών μου.</p>
          <p>Όσον αφορά στις Περιφέρειες Κεντρικής Μακεδονίας και Δυτικής Ελλάδας, σύμφωνα με πληροφορίες μας, οι υπηρεσίες σας έχουν ήδη υπογράψει συμβάσεις με τους ενδιάμεσους φορείς. Εάν αυτό είναι ακριβές, θα ήθελα να σας επισημάνω την αναγκαιότητα παρακολούθησης των προγραμμάτων αυτών, όπως αναλυτικά αναφέρεται στην επιστολή μας της 29 Ιουλίου 1993.</p>
          <p>Όσον αφορά στις υπόλοιπες περιφέρειες, οι υπηρεσίες μου αξιολόγησαν τα υποβληθέντα επιχειρησιακά σχέδια και έκριναν ότι η αποτελεσματικότητα των εν λόγω σχεδίων είναι αμφίβολη και ότι η ικανότητα αυτοχρηματοδότησης των φορέων δεν έχει επαρκώς καταδειχθεί, όπως θα διαπιστώσετε από τις εκθέσεις αξιολόγησης, αντίγραφα των οποίων σας επισυνάπτω. Επομένως δεν είναι δυνατό να γίνουν αποδεκτά τα επιχειρησιακά αυτά σχέδια και κατά συνέπεια δεν μπορούμε να προωθήσουμε τις ενέργειες αυτές στα πλαίσια του ισχύοντος ΚΠΣ, δεδομένου ότι η προθεσμία για την ανάληψη των νομικών και οικονομικών υποχρεώσεων σε εθνικό επίπεδο έληξε στις 31 Δεκεμβρίου 1993.</p>
          <p>Παρόλα αυτά, πρέπει να επανεξετάσουμε αυτό κοινού, με ποιο τρόπο θα αντιμετωπισθούν οι ανάγκες των ΜΜΕ σε περιφερειακό επίπεδο, στα πλαίσια του προσεχούς ΚΠΣ.</p>
          <p>Με εκτίμηση Bien a vous</p>
          <p>E. LANDABURU</p>
          <p>κ. Γ. ΡΩΜΑΙΟ</p>
          <p>Υφυπουργό Εθνικής Οικονομίας</p>
          <p>ΑΘΗΝΑ".</p>
        </speech>
        <speech by="georgios_romaios" eId="debate_1994-04-01_speech_37">
          <from>ΓΕΩΡΓΙΟΣ ΡΩΜΑΙΟΣ</from>
          <p>Επομένως, ήταν αδύνατον να εφαρμοστούν αυτά τα προγράμματα, που είχαν ενταχθεί στο πρώτο Πλαίσιο Στήριξης. Άλλωστε οι πιστώσεις είχαν ήδη μεταφερθεί στις περισσότερες περιφέρειες αλλού και δεν υπήρχαν.</p>
          <p>Για το μέλλον τώρα, γιατί αυτό έχει σημασία. Σε όλες τις περιφέρειες έχουμε εντάξει σημαντικές πιστώσεις για προγράμματα για τις μικρομεσαίες επιχειρήσεις.</p>
          <p>Αλλά πέραν τούτου, έχουμε και δύο ακόμα πηγές χρηματοδότησης, που θα αξιοποιηθούν από κοινού στα ίδια προγράμματα: Είναι οι κοινοτικές πρωτοβουλίες, που έχουν ένα σημαντικό τμήμα για τις μικρομεσαίες. Και υπάρχει επίσης, από τη λεγόμενη "προίκα" των χωρών E.Z.E.Σ. που μπαίνουν μέσα στην Κοινότητα, ένα σημαντικό δάνειο με επιχορήγηση επιτοκίου κατά δύο μονάδες.</p>
          <p>Έτσι, λοιπόν, οι πιστώσεις από το δεύτερο πακέτο Ντελόρ, οι πιστώσεις από τις κοινοτικές πρωτοβουλίες και τα δάνεια μέσω της Ευρωπαϊκής Τράπεζας, αποτελούν ένα σημαντικό πακέτο, το οποίο θα προωθηθεί με συνεργασία πλέον και του ΕΟΜΜΕΧ.</p>
        </speech>
        <speech by="panagiotis_kritikos" eId="debate_1994-04-01_speech_38">
          <from>Παναγιώτης Κρητικός</from>
          <p>Ο κ. Λεντάκης έχει το λόγο.</p>
        </speech>
        <speech by="andreas_lentakis" eId="debate_1994-04-01_speech_39">
          <from>ΑΝΔΡΕΑΣ ΛΕΝΤΑΚΗΣ</from>
          <p>Κύριε Πρόεδρε, πράγματι είναι λυπηρό το γεγονός ότι από τα 13 προγράμματα εγκρίθηκαν μόνο τα δύο και αυτό είναι φυσικά ευθύνη της κυβερνήσεως της Νέας Δημοκρατίας, που έκανε την αλλαγή. Αυτό είναι δεδομένο. Όμως το ζήτημα εξακολουθεί να παραμένει και η ερώτησή μου αφορά κυρίως το Επιχειρησιακό Περιφερειακό Πρόγραμμα Αττικής, το Π.Ε.Π. Αττικής.</p>
          <p>Είναι γεγονός και έχει τεκμηριωθεί και το επιβεβαιώνει επίσης, η διεθνής εμπειρία ότι είναι αναντικατάστατος ο ρόλος και η θέση των μικρομεσαίων επιχειρήσεων στην οικονομία κάθε χώρας. Αυτό το είπατε και σεις ότι δηλαδή αποτελούν έναν κορμό. Εξ αιτίας αυτής της θέσεως και λόγω της ιδιαίτερης, και παρατεταμένης και μεγάλης εντάσεως της κρίσεως που πλήττει την ευρωπαϊκή μεταποίηση, με συνακόλουθη μεγάλη αύξηση της ανεργίας, η Ευρωπαϊκή Ένωση προτρέπει τις κυβερνήσεις, εκπονεί προγράμματα, υιοθετεί προτάσεις και χρηματοδοτεί μέτρα, προγράμματα και μέσα με στόχο τη στρατηγική αναβάθμιση της θέσεως, στο ρόλο των Μικρομεσαίων Επιχειρήσεων.</p>
          <p>Κυρίαρχο μέσο σ’ αυτήν την πορεία είναι ο εκσυγχρονισμός τους, η διεθνοποίησή τους, η απόκτηση δυνατοτήτων πρόσβασης στην πληροφόρηση, η ενδοκλαδική συνεργασία και η επιστημονική βοήθεια για την αύξηση της ανταγωνιστικότητας και της διατήρησης της απασχόλησης. Προς αυτήν την κατεύθυνση κινείται και το Ταμείο Συνοχής με χρηματοδότηση έργων στις μεταφορές, στο περιβάλλον, στις μικρομεσαίες επιχειρήσεις.</p>
          <p>Παρά την ύπαρξη δεδηλωμένης ευρωπαϊκής στρατηγικής προς τις μικρομεσαίες επιχειρήσεις, οι ελληνικές Κυβερνήσεις τελικά -δεν έχει σημασία ποια είναι, αν είναι Νέα Δημοκρατία ή ΠΑ.ΣΟ.Κ.- κινούνται σε κατευθύνσεις που είναι αντίθετες προς αυτήν την ευρωπαϊκή στρατηγική.</p>
          <p>Στη συγκεκριμένη περίπτωση είναι κραυγαλέα η αντίθεση με την κατάργηση και ματαίωση των Π.Ε.Π. Αττικής για τις μικρομεσαίες επιχειρήσεις. Σ’ αυτό λάμβαναν μέρος οι διαπραγματευτικές οργανώσεις των μικρομεσαίων, τα Επιμελητήρια Αθήνας-Πειραιά, η Ανώτατη Συνδικαλιστική Συνομοσπονδία των μικρομεσαίων καθώς επίσης και εταιρείες παροχής επιστημονικής βοήθειας και συμβουλών.</p>
          <p>Προκαλεί ιδιαίτερη ανησυχία η έλλειψη σαφής στρατηγικής και γι’ αυτό επικεντρώνω σε τέσσερα θέματα. Πρώτον, με ποια κριτήρια αποφασίστηκε η ματαίωση του Π.Ε.Π. Αττικής και σε ποιο έργο αυτά τα κονδύλια μεταφέρθηκαν.</p>
          <p>Δεύτερον, αν η σημερινή Κυβέρνηση επιμένει στις προεκλογικές δεσμεύσεις για την ανάγκη στήριξης και εκσυγχρονισμού των μικρομεσαίων, εάν θα εντάξει τελικώς το Π.Ε.Π. Αττικής στο δεύτερο πακέτο Ντελόρ και πότε.</p>
          <p>Τρίτον, σε κάθε περίπτωση η Κυβέρνηση είναι υποχρεωμένη να εκπονήσει προγράμματα για τις μικρομεσαίες επιχειρήσεις Αττικής και να εντάξει ή σε αυτοτελή προγράμματα ή στον Κρατικό Προϋπολογισμό, π.χ. ΕΟΜΜΕΧ.</p>
          <p>Τέταρτον, σημειωτέον ότι οι ελληνικές κυβερνήσεις και Νέας Δημοκρατίας και ΠΑ.ΣΟ.Κ., τα κονδύλια του Ταμείου Συνοχής τα κατευθύνουν εξ ολοκλήρου σε έργα μεταφορών και περιβάλλοντος, αγνοώντας την επιδότηση επιτοκίου κατά 2 έως 4 μονάδες προς τις Μικρομεσαίες Επιχειρήσεις.</p>
          <p>Αυτά τα τέσσερα ερωτήματα νομίζω ότι είναι καίρια και θα ήθελα μία απάντηση, κύριε Υπουργέ, για το Π.Ε.Π. Αττικής.</p>
        </speech>
        <speech by="panagiotis_kritikos" eId="debate_1994-04-01_speech_40">
          <from>Παναγιώτης Κρητικός</from>
          <p>Ο κύριος Υπουργός έχει το λόγο.</p>
        </speech>
        <speech by="georgios_romaios" eId="debate_1994-04-01_speech_41">
          <from>ΓΕΩΡΓΙΟΣ ΡΩΜΑΙΟΣ</from>
          <p>Κύριε Πρόεδρε, ίσως δεν πρόσεξε ο κ. Λεντάκης ότι είπα για όλα τα Π.Ε.Π. -και αυτονόητα και για τα Π.Ε.Π. Αττικής- όπου υπάρχει συγκεκριμένο πρόγραμμα για τους μικρομεσαίους. Και η εφαρμογή του θα αρχίσει αμέσως αφού ολοκληρώσουμε κάποιες διαδικασίες οι οποίες έχουν σχέση με αυτό που προηγουμένως σας ανέφερα.</p>
          <p>Υπάρχει ο ΕΟΜΜΕΧ, ο οποίος θα πρέπει να επανέλθει και να αναλάβει το ρόλο του. Αλλά επειδή σε ορισμένες περιπτώσεις, όπως στην Αττική, ο φορέας -ο οποίος έχει γίνει- είναι ένας φορέας στον οποίο είναι μέσα όλοι οι εκπρόσωποι των μικρομεσαίων, δεν θα πρέπει να τον βγάλουμε απέξω. Θα πρέπει να κάνουμε ένα συνδυασμό και στις άλλες περιφέρειες ώστε να αξιοποιήσουμε και τον ΕΟΜΜΕΧ, αλλά ταυτόχρονα, να υπάρξει μια άμεση συνεργασία με τους ενδιαφερομένους. Αυτή η διαδικασία κλείνει για να οριστικοποιήσουμε το φορέα.</p>
          <p>Το Π.Ε.Π. Αττικής βρίσκεται ήδη προς έγκριση στις Βρυξέλλες και βεβαίως πριν από το καλοκαίρι θα αρχίσει η υλοποίησή του.</p>
        </speech>
        <speech by="andreas_lentakis" eId="debate_1994-04-01_speech_42">
          <from>ΑΝΔΡΕΑΣ ΛΕΝΤΑΚΗΣ</from>
          <p>Θα ενταχθεί στο δεύτερο πακέτο Ντελόρ;</p>
        </speech>
        <speech by="georgios_romaios" eId="debate_1994-04-01_speech_43">
          <from>ΓΕΩΡΓΙΟΣ ΡΩΜΑΙΟΣ</from>
          <p>Αυτό σας είπα. Για το Π.Ε.Π. Αττικής στο δεύτερο πακέτο Ντελόρ, υπάρχει πρόγραμμα συγκεκριμένο για τις μικρομεσαίες επιχειρήσεις.</p>
        </speech>
        <speech by="panagiotis_kritikos" eId="debate_1994-04-01_speech_44">
          <from>Παναγιώτης Κρητικός</from>
          <p>Εισερχόμαστε στη συζήτηση της υπ’ αριθμ. 180/29.3.94 επίκαιρης ερώτησης της Βουλευτού της Πολιτικής Άνοιξης κας Φωτεινής Στεφανοπούλου προς τον Υπουργό Γεωργίας. "σχετικά με τα μέτρα που προτίθεται να λάβει η Κυβέρνηση για την αντιμετώπιση των προβλημάτων των παραγωγών του κλάδου της γαλακτοκομίας", η οποία στην περίληψή της έχει ως εξής:</p>
          <p>"Τα τεράστια προβλήματα που έχουν δημιουργηθεί στη Χώρα μας στον τομέα της γαλακτοκομίας, αναμένεται να επιδεινωθούν άν επικρατήσει τελικά η τάση που διαμορφώνεται εδώ και καιρό στην Ευρωπαϊκή Ένωση να μην αυξηθεί η ποσόστωση στην ελληνική παραγωγή γάλακτος.</p>
          <p>Οι συνολικές ανάγκες της ελληνικής αγοράς σε νωπό γάλα φθάνουν σήμερα τους 1.250.000 τόνους και παράγονται μόνο οι 500.000 τόνοι, οι δε υπόλοιποι καλύπτονται με εισαγωγές από άλλες χώρες, επειδή η Ευρωπαϊκή Ένωση αρνείται την αύξηση της ποσόστωσης στο γάλα.</p>
          <p>Ερωτάται ο κύριος Υπουργός Γεωργίας εάν προτίθεται να θέσει το θέμα στο Συμβούλιο των Υπουργών Γεωργίας.</p>
          <p>Τι σκέπτεται να πράξει για να εξουδετερώσει τις αντιρρήσεις της Ευρωπαϊκής Ένωσης για την αύξηση της ελληνικής ποσόστωσης στο γάλα;".</p>
          <p>Ο κύριος Υφυπουργός Γεωργίας, κ. Κωνσταντίνου έχει το λόγο.</p>
        </speech>
        <speech by="floros_konstantinou" eId="debate_1994-04-01_speech_45">
          <from>ΦΛΩΡΟΣ ΚΩΝΣΤΑΝΤΙΝΟΥ</from>
          <p>Κύριε Πρόεδρε, η κυβέρνηση κατ’ αρχήν θέλει να δηλώσει ότι πράγματι υπάρχει πρόβλημα με τη γαλακτοπαραγωγή στη Χώρα μας και τουλάχιστον υποθέτω ότι αυτό εννοείτε και εσείς, κυρία συνάδελφος, ότι μιλάμε για το νωπό αγελαδινό γάλα. Περί αυτού πρόκειται, επειδή δε γίνεται σαφές στην ερώτηση.</p>
          <p>Υπάρχει λοιπόν πρόβλημα, κύριε Πρόεδρε, με το νωπό αγελαδινό γάλα στη Χώρα μας, πρόβλημα που η Κυβέρνηση αναγνωρίζει. Θα πρέπει να θυμίσω ότι στην αναθεώρηση και της κοινής οργάνωσης αγοράς γάλακτος του 92 η Ελλάδα αποδέχθηκε ορισμένα πράγματα. Μεταξύ αυτών που αποδέχθηκε, ήταν ότι θα παρήγε συνολικά 625.000 τόνους νωπό γάλα. Παρήγαμε 525.000 τόνους και πήραμε μία πρόσθετη ποσόστωση 100.000 τόνων, αλλά η αποδοχή αυτή τελούσε υπό αίρεση λειτουργίας του οργανισμού γάλακτος, κατανομή των ποσοστώσεων προσωπικά, ατομικά σε κάθε παραγωγό και όχι όλη η Χώρα να είναι ένα γαλακτοκομείο, όπως ήταν πριν και βεβαίως αυτό σήμαινε ότι σε κάθε παραγωγό αν έβγαινε από τις ποσοστώσεις τις προσωπικές που θα έπαιρνε, θα επιβαλλόταν και μια εισφορά.</p>
          <p>Δεν είναι αυτής της στιγμής να συζητήσουμε τι έγινε μετά την αναθεώρηση του 92 και μέχρι που ανέλαβε αυτή η Κυβέρνηση. Εγώ θα παρακαλούσα και σας, κυρία συνάδελφε, θα παρακαλούσα και τη Νέα Δημοκρατία να καταθέσει αν θέλετε και μια επερώτηση να συζητήσουμε διεξοδικά το θέμα, διότι υπάρχουν ευθύνες για την κατάσταση που υπάρχει στην κτηνοτροφία και στην γαλακτοπαραγωγή νωπού γάλακτος από το 92 και ύστερα. Οι χειρισμοί ήταν ατυχέστατοι, για να μην πω άλλη έκφραση, όπως πράγματι πρέπει να πω άλλη έκφραση.</p>
          <p>Εν πάση περιπτώσει, η Χώρα μας αποδέχθηκε ότι θα παράγει το 0,58% της παραγωγής του νωπού αγελαδινού γάλακτος στην Κοινότητα. Αυτό αποδεχθήκαμε το 92. Αποδεχθήκαμε ότι θα καταναλώνουμε 39 κιλά αγελαδινό γάλα σαν πολίτες της Ελλάδας, τη στιγμή που στην ΕΟΚ ο μέσος όρος κατανάλωσης είναι 100 περίπου κιλά. Δηλαδή αποδεχθήκαμε ότι θα πίνουμε ένα ποτήρι γάλα κάθε 3,5 ημέρες. Αυτό αποδέχθηκε η Ελλάδα το ‘ 92. Γι αυτό παρακαλώ και αν θέλετε, προκαλώ και για επερώτηση, για διεξοδική συζήτηση για να ξέρουν οι κτηνοτρόφοι ποια κατάσταση παρέλαβε αυτή η Κυβέρνηση.</p>
          <p>Εν πάση περιπτώσει δεν θέλω να πω και τι έγινε μετά. Θέλω να φθάσω κατευθείαν στην ερώτηση όπως τη θέτετε. Το τελευταίο συμβούλιο Υπουργών Γεωργίας που είχαμε ήταν προχθές 28 και 29 και εκεί η Ελλάδα έκανε απολύτως σαφές ότι δεν είναι διατεθειμένη να συνεχίσει να αποδέχεται αυτόν τον τρόπο κατανομής των ποσοστώσεων και έθεσε ευθέως θέμα αύξησης της ποσόστωσης του νωπού γάλακτος.</p>
          <p>Ελπίζω σε μία άλλους είδους εκτενέστερη συζήτηση να έχουμε ευκαιρία να πούμε περισσότερα. Θέλω μόνο να κλείσω με το εξής: Ελπίζω στο επόμενο συμβούλιο του Απριλίου να μπορέσουμε να έχουμε κάποια καλύτερα μηνύματα σε ένα χώρο κοινοτικό, όπου για το γάλα δεν υπάρχει τόσο καλό κλίμα για την Ελλάδα, όπως δυστυχώς δεν υπάρχει καλό κλίμα και για άλλα προϊόντα.</p>
        </speech>
        <speech by="panagiotis_kritikos" eId="debate_1994-04-01_speech_46">
          <from>Παναγιώτης Κρητικός</from>
          <p>Η κυρία Στεφανοπούλου έχει το λόγο.</p>
        </speech>
        <speech by="foteini_stefanopoulou" eId="debate_1994-04-01_speech_47">
          <from>ΦΩΤΕΙΝΗ ΣΤΕΦΑΝΟΠΟΥΛΟΥ</from>
          <p>Κύριε Υπουργέ, η απάντησή σας προς το παρόν με ικανοποίησε. Ελπίζω ότι τον Απρίλιο θα πάμε καλύτερα. Θα ήθελα, βέβαια, να πω ότι, ανεξάρτητα από τις ευθύνες, υπάρχει και ένα πρόβλημα ενημέρωσης. Δηλαδή οι κτηνοτρόφοι δεν είχαν ενημερωθεί ότι οι 100.000 τόνοι παραπάνω θα ίσχυαν μόνο για πέρυσι. Προσάρμοσαν τα μεγέθη τους έχοντας υπόψη και αυτές τις 100.000 και μετά βρέθηκαν προ τετελεσμένων γεγονότων και αναγκάστηκαν να χύνουν το γάλα τους, τα γνωστά προβλήματα τα οποία ξέρετε.</p>
          <p>Επίσης πρέπει να πω ότι από διάφορες περιοχές της Χώρας μας -το βλέπω και στο Νομό Ηλείας, αλλά κυρίως σε ακριτικές περιοχές, όπως είναι ο Νομός Έβρου- έρχονται μηνύματα ότι υπάρχει μεγάλο ενδιαφέρον για γαλακτοκομικές μονάδες. Και, όπως έχουν τα πράγματα σήμερα, αυτό δεν μπορεί να προχωρήσει. Δεν μπορούν αυτές οι μονάδες να προχωρήσουν. Πιστεύω λοιπόν ότι είναι ευκαιρία με κάποια επερώτηση να συζητήσουμε συνολικότερα το θέμα και ελπίζω ότι θα μπορέσει η σημερινή Κυβέρνηση τουλάχιστον, αν μη τι άλλο, να αυξήσει την ποσόστωση. Γιατί και τα μεγέθη που δώσατε εσείς είναι καταλυτικά όσον αφορά το ποσοστό που μας αναλογεί σαν Χώρα. Ευχαριστώ πολύ.</p>
        </speech>
        <speech by="panagiotis_kritikos" eId="debate_1994-04-01_speech_48">
          <from>Παναγιώτης Κρητικός</from>
          <p>Ο κύριος Υπουργός, αν επιθυμεί, μπορεί να δευτερολογήσει.</p>
        </speech>
        <speech by="floros_konstantinou" eId="debate_1994-04-01_speech_49">
          <from>ΦΛΩΡΟΣ ΚΩΝΣΤΑΝΤΙΝΟΥ</from>
          <p>Κύριε Πρόεδρε, επιθυμώ να δευτερολογήσω, για να ξεκαθαρίσω κάτι που ίσως δεν έγινε απολύτως σαφές στην πρώτη τοποθέτησή μου.</p>
          <p>Οι 100.000 τόνοι ποσόστωση που πήραμε το 1992 δεν ίσχυσαν μόνο για την περσινή περίοδο, ισχύουν και φέτος. Η απόφαση μετά από εισήγηση της επιτροπής της Κοινότητας είναι ότι για το 1994-1995 οι 100.000 τόνοι έχουν προσωρινό χαρακτήρα κατανομής στην Ελλάδα και θα δούμε το θέμα πάλι τον επόμενο Δεκέμβριο ή τον επόμενο χρόνο.</p>
          <p>Η θέση που εξέφρασε η ελληνική πλευρά στο τελευταίο Συμβούλιο των Υπουργών Γεωργίας ήταν ότι, βεβαίως θεωρούμε ότι οι 100.000 τόνοι ποσόστωση το 1992 είναι οριστικοί και διεκδικούμε αύξηση των 625.000 τόνων. Το ξεκαθαρίζω για να μην έχουμε κάποια παρεξήγηση.</p>
          <p>Δεύτερον, θέσατε κάποιο θέμα ακριτικών περιοχών. Πιστεύω πως όλοι έχουμε ευαισθησίες. Είχαμε δηλώσει, κυρία συνάδελφε και κύριοι συνάδελφοι ότι οι ακριτικές περιοχές, ιδίως η Ανατολική Μακεδονία και η Θράκη, δε θα έχει πρόβλημα ποσόστωσης κατ’ εξαίρεση από άλλες περιοχές της Ελλάδας.</p>
          <p>Τέλος, στο θέμα της εισαγωγής, το δυστύχημα είναι ότι δεν μπορούμε πρακτικά να έχουμε εισαγωγή νωπού αγελαδινού γάλακτος. Έχουμε δαπάνες ένα δισ. μάρκα για εισαγωγές γαλακτοκομικών προϊόντων, αλλά πάντως όχι για νωπό γάλα. Και αυτό είναι ακόμα πιο άσχημο απ’ ό,τι αν υπήρχαν εισαγωγές νωπού αγελαδινού γάλακτος.</p>
        </speech>
        <speech by="panagiotis_kritikos" eId="debate_1994-04-01_speech_50">
          <from>Παναγιώτης Κρητικός</from>
          <p>Τέταρτη επίκαιρη ερώτηση πρώτης επιλογής είναι του Βουλευτή του ΚΚΕ κ. Γεράσιμου Αραβανή προς τον Υπουργό Υγείας, Πρόνοιας και Κοινωνικών Ασφαλίσεων, σχετικά με τα μέτρα που προτίθεται να λάβει η Κυβέρνηση για την αντιμετώπιση των προβλημάτων του Περιφερειακού Γενικού Νοσοκομείου Νικαίας, η οποία εν περιλήψει έχει ως εξής:</p>
          <p>"Η κατάσταση στο Περιφερειακό Γενικό Νοσοκομεία Νίκαιας που καλύπτει μαζί με το Τζάννειο 1,5 εκατομμύριο περίπου πληθυσμό είναι τραγική.</p>
          <p>Είναι αναγκαία η άμεση παρέμβαση του Υπουργείου για να βελτιωθεί η κατάσταση και πιο συγκεκριμένα:</p>
          <p>α. Δεν μπορεί να συνεχιστεί η παραμονή και λειτουργία των εργαστηρίων σε εκείνα τα απαράδεκτα υπόγεια.</p>
          <p>β. Το μηχανοστάσιο και οι σωληνώσεις εκτός του ότι δεν καλύπτουν τις ανάγκες, υπάρχει κίνδυνος να εκραγούν.</p>
          <p>γ. Οι ελλείψεις προσωπικού είναι τεράστιες σε νοσηλευτικό αλλά και βοηθητικό προσωπικό.</p>
          <p>δ. Σοβαρά προβλήματα θα αντιμετωπίσει το νοσοκομείο για την κάλυψη των αναγκών σε μισθοδοσία καθώς και των λειτουργικών εξόδων του.</p>
          <p>Ερωτάται ο κύριος Υπουργός, είναι στις προθέσεις του Υπουργείου και σε ποιές ενέργειες θα προβεί αμέσως για την αντιμετώπιση αυτών των προβλημάτων; Από ποιούς πόρους θα χρηματοδοτηθούν αυτά τα έργα;".</p>
          <p>Ο Υπουργός Υγείας, Πρόνοιας και Κοινωνικών Ασφαλίσεων κ. Κρεμαστινός, έχει το λόγο.</p>
        </speech>
        <speech by="dimitrios_kremastinos" eId="debate_1994-04-01_speech_51">
          <from>ΔΗΜΗΤΡΙΟΣ ΚΡΕΜΑΣΤΙΝΟΣ</from>
          <p>Κύριε Πρόεδρε, θα ήθελα να απαντήσω στον Βουλευτή Πειραιώς, κ. Αραβανή, ότι περίπου η επερώτησή του αφορά ό,τι έχουμε πει τόσο στις προγραμματικές δηλώσεις, όσο και στον Προϋπολογισμό, δηλαδή, ότι το νοσοκομείο αυτό του Πειραιά είναι ένα αντιπροσωπευτικό παράδειγμα του 1/3 των νοσοκομείων της Χώρας. Αυτό τι σημαίνει;</p>
          <p>Αυτό σημαίνει ότι χωρίς σωστό προγραμματισμό δεν είναι δυνατόν να επιλυθούν αυτά τα προβλήματα. Παρ’ όλα αυτά, παρ’ ό,τι δεν έχει περάσει το πρώτο εξάμηνο, είμαι υποχρεωμένος να πω, τι ενέργειες έχουν γίνει -για να απαντήσω φυσικά και στην ερώτηση- για το συγκεκριμένο αυτό νοσοκομείο.</p>
          <p>Όσον αφορά τα εργαστήρια, έχει γίνει ήδη η μελέτη για το έργο -και μπορώ να καταθέσω στη Βουλή και το όνομά του αυτού που το έχει αναλάβει - και έχει ανατεθεί και θα καλυφθεί από το 1,5 δισ. του πακέτου Ντελόρ, που έχουμε παραχωρήσει γι’ αυτό το νοσοκομείο συγκεκριμένα.</p>
          <p>Όσον αφορά το θέμα των σωληνώσεων, έχει ήδη πάρει απόφαση το Δ.Σ. την οποία μας έχει γνωστοποιήσει, που μας λέει ότι για τα μπόϊλερ και τις σωληνώσεις έχουν επιληφθεί του θέματος και ότι θα επιλυθεί.</p>
          <p>Το τρίτο θέμα, είναι το θέμα του προσωπικού.</p>
          <p>Όπως γνωρίζετε, έχει να προσληφθεί προσωπικό στα νοσοκομεία μας από την προηγούμενη 4ετία. Έχει 4 χρόνια δηλαδή, να προσληφθεί προσωπικό. Γεγονός που κάνει πράγματι τα πράγματα πολύ δύσκολα. Και αυτήν τη στιγμή εκείνα που είπαμε στον Προϋπολογισμό, υλοποιούνται αφού βρίσκονται υπό την έγκριση -και όπως με πληροφορεί ο κ. Παπαδόπουλος έχουν ήδη εγκριθεί- οι διορισμοί που έχουμε πει στον Προϋπολογισμό, δηλαδή, 2.200 θέσεις νοσηλευτικού προσωπικού και 1.000 γιατρών.</p>
          <p>Για το πρώτο εξάμηνο, που δεν έχει ακόμα συμπληρωθεί, νομίζω ότι είναι σημαντική η προσπάθεια της Κυβερνήσεως προς την ορθή κατεύθυνση για ενέργειες που δεν έγιναν τα προηγούμενα 4 χρόνια.</p>
          <p>Για το τελευταίο θέμα της μισθοδοσίας, έχω να σας διαβεβαιώσω ότι βεβαίως δε θα υπάρξει θέμα. Όπως γνωρίζετε είχαν αυξηθεί τα νοσήλεια με την σκέψη ότι θα ήταν επαρκή για να καλυφθούν οι ανάγκες των νοσοκομείων και οι ανάγκες μισθοδοσίας. Αυτό το είχε κάνει βέβαια, η προηγούμενη κυβέρνηση.</p>
          <p>Από τη μελέτη του όλου θέματος, όμως είδαμε ότι υπάρχουν προβλήματα. Σας διαβεβαιώ λοιπόν, ότι δε θα υπάρξει πρόβλημα μισθοδοσίας, διότι οι προϋπολογισμοί που έγιναν για την υπερκάλυψη των εξόδων αυτών, δεν φαίνεται να έγιναν με σωστή σκέψη ή εν πάση περιπτώσει δεν είχαν τα αναμενόμενα αποτελέσματα.</p>
          <p>Εν συμπεράσματι, νομίζω ότι όλες οι ενέργειες του 6μήνου είναι ενέργειες που σαφώς δεν είχαν γίνει τα προηγούμενα χρόνια, σαφώς. Και βεβαίως εάν θέλετε καταθέτω αυτά τα στοιχεία για τα Πρακτικά.</p>
        </speech>
        <speech by="panagiotis_kritikos" eId="debate_1994-04-01_speech_52">
          <from>Παναγιώτης Κρητικός</from>
          <p>Ο κ. Αραβανής έχει το λόγο.</p>
        </speech>
        <speech by="gerasimos_arabanis" eId="debate_1994-04-01_speech_53">
          <from>ΓΕΡΑΣΙΜΟΣ ΑΡΑΒΑΝΗΣ</from>
          <p>Κύριε Υπουργέ, συμφωνούμε και συμφωνείτε, ότι τα προβλήματα του νοσοκομείου αυτού που είναι από τα μεγαλύτερα, είναι πάρα πολύ μεγάλα.</p>
          <p>Κατ’ επανάληψη έχουμε ασχοληθεί με το θέμα αυτό. Θέλω όμως να κάνω μια παρατήρηση και παρακαλώ να την λάβετε υπόψη σας. Όταν θέτουμε συγκεκριμένες ερωτήσεις, πρέπει να είναι συγκεκριμένες και πλήρεις οι απαντήσεις.</p>
          <p>Κατέθεσα μια ερώτηση και μια αναφορά για το συγκεκριμένο νοσοκομείο τον Γενάρη, με διαφορά 10 ημερών. Εκτός του ότι οι απαντήσεις για τα δύο είναι διαφορετικές, δεν μπορεί σε μια ερώτηση 1,5 σελίδας, να παίρνουμε απάντηση τριών γραμμών. Δεν είναι σωστό, δεν είναι η κανονική διαδικασία Κοινοβουλευτικού Ελέγχου.</p>
          <p>Πρέπει να απαντούν τα Υπουργεία, να ξέρουμε τι μας γίνεται. Ρωτάμε τρία πράγματα και θέλουμε απαντήσεις. Να μας πείτε, "δεν μπορούμε να απαντήσουμε σήμερα και θα απαντήσουμε σε λίγες μέρες συγκεκριμένα".</p>
          <p>Τώρα, δεν θέτουμε όλα τα προβλήματα στην ερώτηση επειδή, πράγματι, είναι πάρα πολύ μεγάλα και συμφωνώ ότι δεν μπορούν να αντιμετωπιστούν μέσα σε ένα χρόνο.</p>
          <p>Βάλαμε τέσσερα μεγάλα θέματα. Χαίρομαι που υπάρχει εξέλιξη, αλλά όμως πρέπει να τα δούμε κάπως πιο συγκεκριμένα.</p>
          <p>Λέτε κατ’ αρχήν ότι έχει ανατεθεί η μελέτη. Θέλω όμως να μου πείτε εάν το 1,5 δισ. από το πακέτο Ντελόρ είναι απόφαση.</p>
          <p>Η μελέτη και η ανάθεση που είπατε ότι έγινε για τα εργαστήρια, το να φύγουν από τα υπόγεια, πότε θα περατωθεί συγκεκριμένα;</p>
          <p>Δεύτερον, για το θέμα των σωληνώσεων και του μηχανοστασίου, μας είπατε ότι σε 4 μήνες θα έχουν αντικατασταθεί. Είναι επίσης θετικό.</p>
          <p>Όσον αφορά το προσωπικό, το θέμα είναι μεγάλο. Είναι 2.000 με 2.500 νοσηλεύτριες και 1.000 γιατροί για όλη την Ελλάδα. Οι ελλείψεις στο συγκεκριμένο νοσοκομείο είναι φοβερές. Δεν μπορεί να γίνει. Τι να καλύψετε; Ένα νοσοκομείο απορρόφησε όλους τους καινούριους, όλους όσους θα προσλάβετε. Άρα, στην ουσία το θέμα του προσωπικού δεν το αντιμετωπίζετε για κανένα νοσοκομείο και περισσότερο γι’ αυτό. Δεν μπορούν να λειτουργήσουν έτσι τα νοσοκομεία.</p>
          <p>Σας παρακαλώ πολύ να επανεξετάσετε τι είναι δυνατόν να γίνει για νέες προσλήψεις. Δεν ικανοποιείτε σε καμία περίπτωση το αίτημα αυτό.</p>
          <p>Όσον αφορά τη μισθοδοσία και τα λειτουργικά, είναι θετικό αυτό που λέτε ότι δε θα υπάρξει πρόβλημα, αλλά δεν μπορεί να ταλανίζεται επί ένα χρόνο το νοσοκομείο, που έχει ένα πολύ μεγάλο χρέος. Θέλουμε να μας απαντήσετε αν θα υπάρξουν ή δεν θα υπάρξουν καλύψεις στους μισθούς και με τα λειτουργικά έξοδα, για τα οποία δεν απαντήσατε τι θα γίνει με αυτά. Το νοσοκομείο αυτήν τη στιγμή δεν μπορεί να αγοράσει αναλώσιμα, γιατί χρωστάει. Πρέπει το Κράτος να χορηγήσει πόρους για τα λειτουργικά έξοδα του νοσοκομείου. Σας παρακαλώ στη δευτερολογία σας να δώσετε μία συγκεκριμένη απάντηση όσον αφορά το θέμα των λειτουργικών εξόδων, διότι και οι εργαζόμενοι και ο λαός της περιοχής περιμένουν να δουν τι θα γίνει με το νοσοκομείο. Στην ουσία, ένα με 1,5 εκατ. κάτοικοι εξυπηρετούνται μόνο από δύο νοσοκομεία. Ευχαριστώ.</p>
        </speech>
        <speech by="panagiotis_kritikos" eId="debate_1994-04-01_speech_54">
          <from>Παναγιώτης Κρητικός</from>
          <p>Ο κύριος Υπουργός Υγείας, Πρόνοιας και Κοινωνικών Ασφαλίσεων έχει το λόγο.</p>
        </speech>
        <speech by="dimitrios_kremastinos" eId="debate_1994-04-01_speech_55">
          <from>ΔΗΜΗΤΡΙΟΣ ΚΡΕΜΑΣΤΙΝΟΣ</from>
          <p>Όσον αφορά το θέμα του προσωπικού, σας είπα ότι με αυτές τις προσλήψεις που κάνουμε θα καλύψουμε τις βασικές ανάγκες. Εάν ο προϋπολογισμός, ο οποίος ήταν δεδομένος, διέθετε τετραπλάσια ποσά για τις προσλήψεις, θα είχαμε περίπου καλύψει όλες μας τις ανάγκες. Αναστρέφω: Εάν κατ’ έτος προσλαμβάνονταν όσοι προσλαμβάνονται από μας το πρώτο εξάμηνο επί 4 χρόνια, δηλαδή 4.000 επί 4 ίσον 16, σήμερα δε θα είχαμε πρόβλημα. Είναι αδύνατον όμως να προσλάβουμε 16.000 μέσα στο πρώτο εξάμηνο, το αντιλαμβάνεσθε, με απλά μαθηματικά. Άρα, αυτό που έχουμε κάνει είναι άθλος. Με δεδομένα τα οικονομικά μεγέθη, δυστυχώς δεν μπορούμε να κάνουμε κάτι παραπάνω.</p>
          <p>Το δεύτερο αφορά τα λειτουργικά έξοδα τα οποία εκ των πραγμάτων τα αντιμετωπίζουμε. Είναι γνωστό ότι τα νοσοκομεία έχουν 100 δισ. άνοιγμα. Άνοιγμα το λέω, έλλειμμα το λένε άλλοι. Όπως θέλετε πείτε το. Και αυτό δημιουργήθηκε μέσα στα 4 τελευταία χρόνια. Παραλαμβάνουμε λοιπόν ένα τέτοιο μεγάλο χρέος για το οποίο δεν έχει ο προϋπολογισμός λεφτά να το καλύψει. Δεν μπορεί δηλαδή να πάτε και να το πληρώσετε αυτή τη στιγμή. Άρα, εκ των πραγμάτων, κάνουμε πάλι μία στρατηγική αποσβέσεως του ανοίγματος τουλάχιστον για 4 χρόνια.</p>
          <p>Το μεγάλο πρόβλημα είναι το εξής: Γιατί έγινε το άνοιγμα; Βέβαια, δεν είναι της παρούσης στιγμής αυτό, αλλά ένας βασικός λόγος είναι ότι αυτοί οι τεράστιοι οργανισμοί διοικούνται από Δ.Σ. και από ανθρώπους που δεν είναι ειδικοί. Ήδη, αυτή τη στιγμή στο εξάμηνο έχουμε προκηρύξει 20 θέσεις ανθρώπων για μετεκπαίδευση για hospital administration και οι οποίοι ελπίζω ότι στο δεύτερο εξάμηνο θα βρεθούν σε ειδικά κέντρα για να μετεκπαιδευτούν.</p>
          <p>Δεύτερον, έχουμε προκηρύξει 10 θέσεις διευθυντών συμβούλων ορισμένων προσόντων, αμφιβάλω όμως αν θα τους βρούμε, διότι η ελληνική αγορά δεν διαθέτει ανθρώπους για hospital administration. Νομίζω δηλαδή ότι αν θέλουμε να είμαστε αντικειμενικοί, έχουν γίνει προσπάθειες που πρέπει να αναγνωρισθούν, και το πιστεύω αυτό. Για να είμαι ειλικρινής, από κει και πέρα για το πρώτο εξάμηνο δεν μπορούμε να κάνουμε τίποτα παραπάνω, διότι οι ελλείψεις είναι τεράστιες. Δεν μπορεί με κανένα προϋπολογισμό, πολύ περισσότερο με τον ελληνικό προϋπολογισμό, να καλύψει κανένας αυτά τα πράγματα μέχρι το πρώτο έτος.</p>
          <p>Όσον αφορά τα δύο άλλα θέματα αν θέλετε το καταθέτω στη Βουλή διότι...</p>
        </speech>
        <scene>(Στο σημείο αυτό ακούγεται ο χαρακτηριστικός ήχος της λήξης του χρόνου ομιλίας του κυρίου Υπουργού)</scene>
        <speech by="panagiotis_kritikos" eId="debate_1994-04-01_speech_56">
          <from>Παναγιώτης Κρητικός</from>
          <p>Τελείωσε ο χρόνος σας, κύριε Υπουργέ.</p>
        </speech>
        <speech by="dimitrios_kremastinos" eId="debate_1994-04-01_speech_57">
          <from>ΔΗΜΗΤΡΙΟΣ ΚΡΕΜΑΣΤΙΝΟΣ</from>
          <p>Διότι οι εισηγήσεις του Δ.Σ. νομίζω ότι είναι σαφείς και τα ονόματα και αυτοί που έχουν αναλάβει και το χρόνο που προϋπολογίζουμε ότι θα τελειώσουν. Ευχαριστώ.</p>
          <p>ΠΡΟΕΔΡΕΥΩΝ (Παναγιώτης Ν. Κρητικός). Εισερχόμαστε στη συζήτηση της πρώτης επίκαιρης ερώτησης δεύτερης επιλογής με αριθμό 178/29.3.94 του Βουλευτή της Νέας Δημοκρατίας κ. Ηλία Βεζδρεβάνη προς τους Υπουργούς Εθνικής Οικονομίας, Περιβάλλοντος-Χωροταξίας και Δημοσίων Έργων, σχετικά με την τροποποίηση της μελέτης κατασκευής του Αυτοκινητοδρόμου "ΗΓΟΥΜΕΝΙΤΣΑΣ-ΑΛΕΞΑΝΔΡΟΥΠΟΛΗΣ", η οποία σε περίληψη έχει ως εξής:</p>
          <p>"Πολλοί λόγοι επιβάλλουν να κατασκευασθεί ο αυτοκινητόδρομος Ηγουμενίτσας με διακλάδωση προς Βόλο-Αλεξανδρούπολη. Ομιλούμε περί της ΕΓΝΑΤΙΑΣ οδού.</p>
          <p>Η κυβέρνησης της Ν.Δ. συμπεριέλαβε την κατασκευή αυτού του αυτοκινητοδρόμου στις προτάσεις της στο Β΄ Κοινοτικό Πλαίσιο Στήριξης και οι μελέτες προέβλεπαν την κατασκευή κλειστού αυτοκινητοδρόμου με δύο (2) λωρίδες κυκλοφορίας ανά "ρεύμα" και με νησίδα ασφαλείας.</p>
          <p>Η σημερινή Κυβέρνηση δημοπρατεί το έργο με μία λωρίδα και χωρίς νησίδα ασφαλείας.</p>
          <p>Ερωτώνται οι κύριοι Υπουργοί Εθνικής Οικονομίας και ΠΕ.ΧΩ.Δ.Ε.:</p>
          <p>1. Γιατί τροποποιήθηκε η μελέτη κατασκευής του αυτοκινητοδρόμου Ηγουμενίτσας-Αλεξανδρούπολης;</p>
          <p>2. Ποιες σκοπιμότητες εξυπηρετούνται με τη μεταβολή του ΑΥΤΟΚΙΝΗΤΟΔΡΟΜΟΥ αυτού σε επαρχιακό δρόμο;</p>
          <p>3. Δεν αντιλαμβάνεται η Κυβέρνηση ότι υποβαθμίζοντας αυτή την οδική αρτηρία ενισχύει τις σκέψεις δημιουργίας αυτοκινητοδρόμου από Δυρράχιο προς Σκόπια - Βάρνα - Κωνσταντινούπολη με τις ολέθριες συνέπειες για ολόκληρη την Ελλάδα;"</p>
          <p>Ο Αναπληρωτής Υπουργός ΠΕ.ΧΩ.Δ.Ε. κ. Ιωάννης Σουλαδάκης έχει το λόγο.</p>
        </speech>
        <speech by="ioannis_souladakis" eId="debate_1994-04-01_speech_58">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Κύριε Πρόεδρε, κύριοι Βουλευτές όντως η σημασία της Εγνατίας είναι πανθομολογούμενη, επομένως δεν πρόκειται να επιχειρηματολογήσω επ’ αυτού. Θα κάνω μία παρατήρηση, ότι στην πολιτική υπάρχει πρόβλεψη και όχι εκ των ενόντων απόψεις και σκέψεις. Το ότι δεν υπήρξε πρόβλεψη από την προηγούμενη κυβέρνηση, μια και μπαίνουν ορισμένα επιχειρήματα εδώ, προκύπτει σαφέστατα από το γεγονός ότι στο Πρώτο Κοινοτικό Πλαίσιο Στήριξης δεν υπήρξε ούτε ένα τμήμα της Εγνατίας που θα κατασκευαζόταν με πόρους αυτού του πακέτου.</p>
          <p>Αυτό σημαίνει ότι ενώ βλέπαμε σε εξέλιξη την κρίση της Γιουγκοσλαβίας και ό,τι συμβαίνει πάνω από μας, μέτρα πολιτικής επί του εδάφους δεν λαμβανόντουσαν. Μελέτες δεν υπήρχαν, έτσι ώστε να είμαστε σε θέση σήμερα ν’ ανταποκριθούμε με γρήγορους ρυθμούς. Σήμερα ολοκληρώνουμε και τις μελέτες και μελέτη-μελέτη, κομμάτι-κομμάτι δημοπρατείται έτσι ώστε σύμφωνα με το χρονοδιάγραμμα που έχουμε θέσει μέχρι το πρώτο 3μηνο του ‘ 95 να έχουν δημοπρατηθεί όλα τα τμήματα της Εγνατίας από την Ηγουμενίτσα μέχρι τους Κήπους και το Ορμένιο να υλοποιηθεί.</p>
          <p>Ο δρόμος σχεδιάζεται ως κλειστός αυτοκινητόδρομος με δύο λωρίδες κυκλοφορίας αριστερά δεξιά με παράπλευρους δρόμους με κόμβους και οτιδήποτε άλλο έχει ανάγκη ένας κλειστός αυτοκινητόδρομος για να λειτουργήσει.</p>
          <p>Όσον αφορά το χρονοδιάγραμμα κατασκευής, όντως με δεδομένο το στόχο ότι μέσα στην 5ετία πρέπει να λειτουργήσει ο αυτοκινητόδρομος, δημοπρατείται κατά τμήματα. Προβλέπεται το σύνολο των χωματουργικών -αυτός είναι ο ένας κλάδος-και σε ορισμένες περιπτώσεις προβλέπεται και ο δεύτερος κλάδος.</p>
          <p>Στα μεγάλα τεχνικά έργα που είναι πάρα πολλά, λάβετε υπόψη ότι το σύνολο των σηράγγων σε μήκος είναι περίπου 15 χλμ. και των μεγάλων γεφυρών είναι της τάξης των 11 χλμ. Εκεί πηγαίνουμε σε ένα κλάδο καθαρά και μόνο για να επιτύχουμε με τα υφιστάμενα οικονομικά μέσα τον στόχο της λειτουργίας της Εγνατίας μέσα στην επόμενη 5ετία.</p>
          <p>Επομένως, ο δρόμος δεν υποβαθμίζεται, είναι αυτοκινητόδρομος με όριο ταχύτητας τα 120 χλμ. με εύρος συνολικό 22,5 μέτρα δηλαδή ακολουθεί τα κλασικά πρότυπα των καλύτερων προδιαγραφών των αυτοκινητοδρόμων της Ευρώπης.</p>
          <p>Για να μην υπάρχουν απορίες και για να υπάρχουν και γνώσεις από το παρελθόν, λάβετε υπόψη επί παραδείγματι ότι ο αυτοκινητόδρομος Κορίνθου-Τρίπολης κατασκευάστηκε ακριβώς με τον ίδιο τρόπο. Δηλαδή προηγήθηκε ο ένας κλάδος και στη συνέχεια ήρθε και η σειρά του άλλου. Ο αυτοκινητόδρομος Θεσσαλονίκης-Κατερίνης ακολούθησε τον ίδιο τρόπο. Κατασκευάστηκε πρώτα ο ένας κλάδος και στη συνέχεια ο άλλος.</p>
          <p>Επομένως, όταν έχεις να συνδυάσεις οικονομικά μέσα και όταν ο στόχος σου είναι να υλοποιήσεις το έργο σε συγκεκριμένο χρονικό διάστημα σε λειτουργικό επίπεδο, να μπορεί να μπει σε χρήση στο σύνολό του, είσαι υποχρεωμένος να κάνεις συνδυασμούς. Από κει και πέρα στο σχεδιασμό της Κυβέρνησης είναι στο μέτρο που τα διαθέσιμα οικονομικά μέτρα διευρυνθούν -και υπάρχουν θετικές προοπτικές γι’ αυτό το θέμα- και δεδομένου ότι οι μελέτες είναι έτοιμες, να προχωρούμε και στη δημοπράτηση του δεύτερου κλάδου επειδή ούτως ή άλλως στα περισσότερα τμήματά του, τα μικρά τεχνικά έργα και τα χωματουργικά, θα είναι έτοιμα.</p>
          <p>Επομένως, δεν θα υπάρχει και πάρα πολύ μεγάλο πρόβλημα με υπαρκτές μελέτες και με δεδομένη την ικανότητα την οικονομική, να προχωρήσουμε το έργο. Άρα, πιστεύω ότι ο τρόπος που αντιμετωπίζουμε το έργο, οι ρυθμοί που ακολουθούμε, ο σχεδιασμός, η σοβαρότητα και η υπευθυνότητα, θα επιτρέψουν στη Χώρα να αποκτήσει αυτήν της στρατηγικής σημασίας οδική αρτηρία στο διάστημα το χρονικό που είναι αναγκαίο για μας, για εθνικούς και για οικονομικούς λόγους και η χώρα μας να αποτελέσει το κέντρο βάρους συνολικά, των οδικών μεταφορών της Βαλκανικής και της Ευρώπης.</p>
          <p>Ευχαριστώ.</p>
        </speech>
        <speech by="panagiotis_kritikos" eId="debate_1994-04-01_speech_59">
          <from>Παναγιώτης Κρητικός</from>
          <p>Ο κ. Βεζδρεβάνης έχει το λόγο.</p>
        </speech>
        <speech by="ilias_bezdrebanis" eId="debate_1994-04-01_speech_60">
          <from>ΗΛΙΑΣ ΒΕΖΔΡΕΒΑΝΗΣ</from>
          <p>Κύριε Πρόεδρε, αισθάνομαι ευτυχής, που η ηγεσία της Νέας Δημοκρατίας, μου έδωσε την ευχέρεια να φέρω αυτό το σοβαρότατο θέμα στη Βουλή, προτάσσοντας την ερώτησή μου, μέσα στις τόσες άλλες υποχρεώσεις που έχει το Κόμμα.</p>
          <p>Η Νέα Δημοκρατία έφερε αυτό το θέμα, κύριε Υπουργέ, γιατί το θεωρεί σοβαρότατο. Δυστυχώς, την ίδια ευτυχία δεν μπορώ να αισθανθώ από την απάντηση την οποία δώσατε. Φιλότιμα προσπαθήσατε, κύριε Υπουργέ, να περιπλέξετε τα πράγματα.</p>
          <p>Ωστόσο, όμως, δεν αρνηθήκατε την ουσία της ερωτήσεως, που είναι ότι: Οι προγραμματισμένες μελέτες από τη Νέα Δημοκρατία, οι οποίες σας δίνουν σήμερα την ευχέρεια να δημοπρατείτε το έργο -διότι ακριβώς σήμερα δημοπρατείτε ένα τμήμα του έργου- προέβλεπαν δύο λωρίδες ανά ρεύμα και νησίδα ασφαλείας. Σήμερα στον ηπειρωτικό χώρο, φτιάχνετε μόνο μία λωρίδα ανά ρεύμα και χωρίς νησίδα ασφαλείας. Αυτό σημαίνει ότι φτιάχνετε, κύριε Υπουργέ, στον ηπειρωτικό χώρο, έναν ακόμη επαρχιακό δρόμο.</p>
          <p>Διαμαρτύρομαι εκ μέρους των Θεσπρωτών συμπατριωτών μου, εκ μέρους των Ηπειρωτών συμπατριωτών μου, αλλά και εκ μέρους όλων εκείνων των Ελλήνων, οι οποίοι διαπιστώνουν, ότι η κατασκευή ενός επαρχιακού δρόμου, αντί Εγνατίας οδού, φέρνει ευκολότερα σε συνεννόηση εκείνους που προβλέπουν εναλλακτικές λύσεις από το Δυρράχειο - Βάρνα - Κωνσταντινούπολη. Δεν περιθωριοποιούν μόνο την Ήπειρο, περιθωριοποιούν όλην την Ελλάδα, κύριε Υπουργέ.</p>
          <p>Όσον αφορά μία λεπτομέρεια -που κακώς την είπατε, κύριε Υπουργέ, διότι εδώ πρέπει να μας διακρίνει μία ευθύτητα- ότι δεν προβλέψαμε στο πρώτο κοινοτικό πλαίσιο στήριξης, εσείς ήσασταν στο πρώτο κοινοτικό πλαίσιο στήριξης και εμείς εκτελέσαμε εκείνα τα οποία εσείς είχατε προγραμματίσει. Αλλά δεν είναι αυτό το θέμα.</p>
          <p>Το θέμα είναι ότι αυτήν τη στιγμή, κύριε Υπουργέ, αναλαμβάνετε ιστορικές ευθύνες, εάν η Εγνατία οδός δεν είναι αυτή η οποία προβλέπεται, με τις ευρωπαϊκές προδιαγραφές, για να εξυπηρετήσει τους εθνικούς σκοπούς, που μας καλούν σήμερα οι καιροί.</p>
        </speech>
        <speech by="panagiotis_kritikos" eId="debate_1994-04-01_speech_61">
          <from>Παναγιώτης Κρητικός</from>
          <p>Ο κύριος Υπουργός έχει το λόγο.</p>
        </speech>
        <speech by="ioannis_souladakis" eId="debate_1994-04-01_speech_62">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Πιστεύω ότι ήμουν σαφής, αλλά ο κ. Βεζδρεβάνης απλώς επανέλαβε το περιεχόμενο της ερώτησής του. Φαίνεται ότι δεν εξυπηρετήθηκε, για τους στόχους που είχε, από αυτά που είπα και γι’ αυτό και δεν τα άκουσε.</p>
          <p>Σας είπα, λοιπόν, κύριε Βεζδρεβάνη, ότι δεν υπήρχαν μελέτες. Επομένως, τα περί ύπαρξης μελετών...</p>
        </speech>
        <speech by="ilias_bezdrebanis" eId="debate_1994-04-01_speech_63">
          <from>ΗΛΙΑΣ ΒΕΖΔΡΕΒΑΝΗΣ</from>
          <p>Σήμερα, 1η Απριλίου δημοπρατείται ένα τμήμα του έργου στο Νομό Θεσπρωτίας.</p>
        </speech>
        <speech by="ioannis_souladakis" eId="debate_1994-04-01_speech_64">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Μετά από ένα 6μηνο, κύριε Βεζδρεβάνη...</p>
        </speech>
        <speech by="panagiotis_kritikos" eId="debate_1994-04-01_speech_65">
          <from>Παναγιώτης Κρητικός</from>
          <p>Σας παρακαλώ, κύριε Βεζδρεβάνη.</p>
        </speech>
        <speech by="ilias_bezdrebanis" eId="debate_1994-04-01_speech_66">
          <from>ΗΛΙΑΣ ΒΕΖΔΡΕΒΑΝΗΣ</from>
          <p>Συγγνώμη, αλλά ο κύριος Υπουργός ανακριβολογεί. Σας είχαμε έτοιμες μελέτες και μπορείτε να κάνετε δημοπρασίες.</p>
        </speech>
        <speech by="ioannis_souladakis" eId="debate_1994-04-01_speech_67">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Το 6μηνο το οποίο πέρασε, μας επιτρέπει τώρα, σταδιακά, να ολοκληρώνουμε μελέτες και να προχωρούμε σε δημοπρασίες. Και αν θέλετε, ελάτε στο Υπουργείο, να διαπιστώσετε του λόγου το αληθές. Ελάτε να διαπιστώσετε τι παραλάβαμε στις 12 Οκτωβρίου 1993, έτσι ώστε αντί να φωνασκούμε εδώ, να δείτε την πραγματικότητα επιτόπου. Σας προσκαλώ.</p>
          <p>Εν πάση περιπτώσει, εκείνο που είπα προηγουμένως, σε σχέση με το τι έγινε στο Πρώτο Κοινοτικό Πλαίσιο Στήριξης, πιστεύω ότι, αν ιχνηλατήσουμε και συγκρίνουμε το τί εγκρίθηκε το 1990 και τι υλοποιήθηκε στη συνέχεια, θα διαπιστώσουμε ότι υπάρχει τεράστια απόκλιση. Υπήρξαν συνεχής αναθεωρήσεις του προγράμματος. Άλλα έργα είχαν εγκριθεί, άλλα κατασκευάστηκαν. Πολιτική πρόβλεψη, όμως, δεν υπήρξε, διότι καταναλώθηκε όλο το Πρώτο Κοινοτικό Πλαίσιο Στήριξης σε μικροπολιτικές παρεμβάσεις. Και αν διαπιστώσετε σε όλη τη Χώρα, ένα έργο εθνικής εμβέλειας ολοκληρωμένο, να το καταθέσετε εδώ. Γι’ αυτό και σήμερα έχουμε πρόβλημα, διότι πληρώνουμε το Πρώτο Κοινοτικό Πλαίσιο Στήριξης από το δεύτερο, προκειμένου να ολοκληρώσουμε τον αυτοκινητόδρομο Αθήνας - Κορίνθου ή Αθήνας - Υλίκης.</p>
          <p>Αν έχετε ένα έργο ολοκληρωμένο στρατηγικής σημασίας την περασμένη 3ετία ή 4ετία να το καταθέσετε επώνυμα εδώ. Δεν υπήρξε ποτέ.</p>
        </speech>
        <speech by="ilias_bezdrebanis" eId="debate_1994-04-01_speech_68">
          <from>ΗΛΙΑΣ ΒΕΖΔΡΕΒΑΝΗΣ</from>
          <p>Κύριε Υπουργέ ευχαρίστως αν επιτρέπει ο κύριος Πρόεδρος.</p>
        </speech>
        <speech by="panagiotis_kritikos" eId="debate_1994-04-01_speech_69">
          <from>Παναγιώτης Κρητικός</from>
          <p>Όχι δεν επιτρέπω. Καθίστε στη θέση σας. Δεν καταχωρούνται οι διακοπές. Σας παρακαλώ.</p>
        </speech>
        <speech by="ilias_bezdrebanis" eId="debate_1994-04-01_speech_70">
          <from>ΗΛΙΑΣ ΒΕΖΔΡΕΒΑΝΗΣ</from>
          <p>Ο κύριος Υπουργός προκαλεί. Να απαντήσω.</p>
        </speech>
        <speech by="ioannis_stathopoulos" eId="debate_1994-04-01_speech_71">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>...</p>
        </speech>
        <speech by="panagiotis_kritikos" eId="debate_1994-04-01_speech_72">
          <from>Παναγιώτης Κρητικός</from>
          <p>Καθίστε δεν καταχωρούνται οι διακοπές. Τι δίδυμο διακοπών είναι αυτό; Τι δίδυμη έκρηξη είναι αυτή;</p>
          <p>Ο κύριος Υπουργός παραθέτει τα επιχειρήματά του και σεις τα δικά σας.</p>
          <p>Ολοκληρώστε κύριε Υπουργέ.</p>
        </speech>
        <speech by="ioannis_souladakis" eId="debate_1994-04-01_speech_73">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Ο πρώτος σεβασμός της Βουλής ξεκινάει από το σεβασμό της αλήθειας και η αλήθεια, όπως και η αντικειμενική πραγματικότητα, είναι αυτή που είπα εγώ. Εάν βρείτε σεις έργο τελειωμένο σε όλη τη Χώρα, να μου το αναφέρετε σαν συγκεκριμένο έργο.</p>
        </speech>
        <speech by="ilias_bezdrebanis" eId="debate_1994-04-01_speech_74">
          <from>ΗΛΙΑΣ ΒΕΖΔΡΕΒΑΝΗΣ</from>
          <p>Ευχαρίστως, αν επιτρέπει ο κύριος Πρόεδρος.</p>
        </speech>
        <speech by="ioannis_stathopoulos" eId="debate_1994-04-01_speech_75">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>...</p>
        </speech>
        <speech by="panagiotis_kritikos" eId="debate_1994-04-01_speech_76">
          <from>Παναγιώτης Κρητικός</from>
          <p>Σας είπα, όχι διακοπές. Δεν έχετε το λόγο. Δεν καταχωρούνται οι διακοπές. Αδίκως μιλάτε.</p>
          <p>Ολοκληρώστε κύριε Υπουργέ.</p>
        </speech>
        <speech by="ioannis_souladakis" eId="debate_1994-04-01_speech_77">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Κύριε Βεζδρεβάνη, η αλήθεια είναι αυτό που υπάρχει και όχι αυτό που λέω εγώ ή λέτε σεις. Το πραγματικό γεγονός είναι ότι προχθές δημοπρατήθηκε το λιμάνι της Ηγουμενίτσας και το ξέρετε.</p>
        </speech>
        <speech by="ilias_bezdrebanis" eId="debate_1994-04-01_speech_78">
          <from>ΗΛΙΑΣ ΒΕΖΔΡΕΒΑΝΗΣ</from>
          <p>Αφού διακόψατε τις εργασίες...</p>
        </speech>
        <speech by="panagiotis_kritikos" eId="debate_1994-04-01_speech_79">
          <from>Παναγιώτης Κρητικός</from>
          <p>Κύριε Υπουργέ, δώστε μια απάντηση συνολική. Δεν καταχωρούνται οι διακοπές των κυρίων συναδέλφων.</p>
        </speech>
        <speech by="ioannis_souladakis" eId="debate_1994-04-01_speech_80">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Τα δυο λεπτά που είχα περιορίστηκαν σε ένα...</p>
        </speech>
        <speech by="panagiotis_kritikos" eId="debate_1994-04-01_speech_81">
          <from>Παναγιώτης Κρητικός</from>
          <p>Σας έδωσα και τον απολεσθέντα χρόνο.</p>
        </speech>
        <speech by="ioannis_souladakis" eId="debate_1994-04-01_speech_82">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Εν πάση περιπτώσει, για να ολοκληρώσω, η πραγματικότητα είναι αυτή που καταγράφηκε, προχθές, χθες, σήμερα. Χθες δημοπρατήθηκε το πρώτο κομμάτι της Εγνατίας, σήμερα δημοπρατείται το άλλο και στις επόμενες μέρες τα επόμενα. Αυτή είναι η πραγματικότητα. Το αν επιχειρηματολογούμε εμείς ή εσείς, για το αν υπήρχαν ή δεν υπήρχαν μελέτες, η πραγματικότητα είναι αυτή που είναι. Και το γεγονός ότι δεν υπήρξε τίποτε την περασμένη 4ετία και τώρα υπάρχουν έντονοι ρυθμοί είναι μια πραγματικότητα που δεν αμφισβητείται.</p>
        </speech>
        <speech by="panagiotis_kritikos" eId="debate_1994-04-01_speech_83">
          <from>Παναγιώτης Κρητικός</from>
          <p>Εισερχόμαστε στη συζήτηση της υπ. αριθμ. 184/30.3.94 επίκαιρης ερώτησης του Βουλευτή του ΚΚΕ κ. Στρατή Κόρακα προς τον Υπουργό Γεωργίας σχετικά με την αντιμετώπιση των προβλημάτων του κλάδου της αιγοπροβατοτροφίας, η οποία έχει ως εξής: "Η καταβολή των επιδοτήσεων σε σταθερό αριθμό επιλέξιμων αιγοπροβάτων που υπήρχαν πριν την αναθεώρηση της κοινής αγροτικής πολιτικής (ΚΑΠ), έχει δημιουργήσει σοβαρά προβλήματα επιβίωσης στους κτηνοτρόφους της Χώρας μας και θα έχει σαν αποτέλεσμα την παραπέρα συρρίκνωση του κλάδου της αιγοπροβατοτροφίας.</p>
          <p>Τα προβλήματα στον συγκεκριμένο κλάδο και ειδικά σε συγκεκριμένες περιοχές, (Λήμνος, Λέσβος και άλλα) οξύνονται και από την αδικαιολόγητη καθυστέρηση των υπηρεσιών του Υπουργείου Γεωργίας να απαντήσουν στις αιτήσεις των κτηνοτρόφων που πριν από ένα χρόνο (Μάρτιος 1993) έκαναν αίτηση για να επιδοτηθούν τα επιλέξιμα αιγοπρόβατά τους, από το σχετικό εθνικό απόθεμα.</p>
          <p>Ερωτάται λοιπόν ο κύριος Υπουργός να πληροφορήσει τη Βουλή:</p>
          <p>Πότε θα κατανεμηθεί το εθνικό απόθεμα στους κτηνοτρόφους που έκαναν αίτηση για επιδότηση των επιλέξιμων αιγοπροβάτων τους το 1993. Αν θα ληφθούν μέτρα έτσι ώστε να κατανέμεται σε σύντομο χρονικό διάστημα το εθνικό απόθεμα στους νέους κτηνοτρόφους.</p>
          <p>Εάν θα εφαρμοστεί το μέτρο εντατικοποίησης της νέας ΚΑΠ στην αιγοπροβατοτροφία και δεν θα δοθούν επιδοτήσεις σε μεγαλύτερο αριθμό αιγοπροβάτων απ’ αυτόν που υπήρχε πριν την αναθεώρηση της ΚΑΠ.</p>
          <p>Ποια άλλα μέτρα θα ληφθούν για τη στήριξη του κλάδου της αιγοπροβατοτροφίας και των κτηνοτρόφων που πλήττονται καίρια από τη νέα ΚΑΠ και ειδικά από τον περιορισμό των επιδοτήσεων. Μήπως θα δοθούν εθνικές επιδοτήσεις;</p>
          <p>Ο κύριος Υφυπουργός Γεωργίας έχει το λόγο.</p>
        </speech>
        <speech by="floros_konstantinou" eId="debate_1994-04-01_speech_84">
          <from>ΦΛΩΡΟΣ ΚΩΝΣΤΑΝΤΙΝΟΥ</from>
          <p>Κύριε Πρόεδρε, πράγματι ο συνάδελφος κ. Κόρακας σε αρκετά σημεία της επίκαιρης ερώτησης έχει δίκιο αλλά νομίζω ότι και το θέμα της αιγοπροβατοτροφίας δεν είναι θέμα τριών και τεσσάρων λεπτών και δεν μπορεί να υπάρξει μια πλήρης απάντηση, πλήρης συζήτηση με μια επίκαιρη ερώτηση.</p>
          <p>Θα ξεκινήσω από το 1992 και πάλι γιατί και γι’ αυτό το θέμα, την αιγοπροβατοτροφία, το κρίσιμο σημείο είναι η αναθεώρηση της κοινής οργάνωσης αγοράς. Το 1992, όπου τότε καθορίστηκε και αποδέχθηκε η Χώρα μας ότι έτος αναφοράς θα ήταν η προηγούμενη χρονιά -το 1991 δηλαδή- θα είχε επιδοτήσεις για όσα αιγοπρόβατα είχε επιδοτήσει η ίδια η Χώρα μας το 1991. Επεβλήθη λοιπόν, ανώτατο ατομικό όριο για κάθε παραγωγό και για το ‘92 και πέρα. Οι παραγωγοί που πήραν πριμοδότηση το ‘ 91 και ταυτόχρονα υπέβαλαν αίτηση για το ‘ 92 δικαιούνται να πάρουν και ανώτατο ατομικό όριο. Αυτό για να ξεκαθαρίσουμε τι είναι το εθνικό απόθεμα και τι θα ίσχυε για μετά το ‘ 91. Ποιοι δικαιούνται να πάρουν δηλαδή από το εθνικό απόθεμα.</p>
          <p>Παράλληλα όμως το ‘ 92 άρχισε να εφαρμόζεται και πέρσι εφαρμόστηκε το ολοκληρωμένο σύστημα ελέγχου. Ένας τρόπος δηλαδή ελέγχου γενικότερα των επιδοτήσεων που ισχύει στην Κοινότητα και εφαρμόστηκε στην Ελλάδα από πέρσι. Έπρεπε λοιπόν να υπάρξει μια πλήρης μηχανοργάνωση, εξειδίκευση αν θέλετε και σωστή λειτουργία του προσωπικού, ώστε να μπορέσουν να γίνουν οι αιτήσεις, ώστε κάποιοι παραγωγοί να πάρουν από το εθνικό απόθεμα. Βεβαίως για τους παραγωγούς που προέρχονται από τη Λέσβο, τη Λήμνο,τα νησιά ή τις ακριτικές περιοχές θα έπρεπε και πρέπει να υπάρχει, - και πιστεύω πως υπάρχει απ’ όλους μας μια ιδιαίτερη ευαισθησία. Και μπορώ να σας πω ότι αμέσως τις επόμενες βδομάδες θα πάρουν τις απαντήσεις όλοι όσοι έχουν κάνει αιτήσεις για ένταξη ή για κάποιο ποσοστό από το εθνικό απόθεμα.</p>
          <p>Ερωτάτε επίσης στην επίκαιρη ερώτηση -ίσως δεν έχει γίνει αρκετά σαφές- για ένα πρόβλημα που έχει σχέση με το ύψος των δικαιωμάτων που έχουμε, σαν Χώρα, να επιδοτούμε. Είπαμε το ‘ 91 ότι στην αναθεώρηση του ‘ 92 για όσους έπαιρναν επιδότηση το ‘ 91, από το ‘ 92 ίσχυε πλέον η επιδότηση στα επιλέξιμα για τον αριθμό που είχαμε κατοχυρώσει το ‘ 91.</p>
          <p>Παράλληλα όμως από το ‘ 91 άρχισε να λειτουργεί και η εξισωτική αποζημίωση για τις ορεινές και προβληματικές περιοχές. Ίσως οι παραγωγοί να μην ενημερώθηκαν πλήρως και για τα δυο συστήματα επιδότησης. Δεν ξέρω τι έφταιξε, πάντως η Ελλάδα παρουσιάστηκε να έχει λιγότερο αριθμό επιδότησης σε αιγοπρόβατα από αυτά που δικαιούνταν να έχει. Είναι τα γνωστά χαμένα δικαιώματα, έτσι τα ονομάζουν τουλάχιστον οι υπηρεσίες του Υπουργείου Γεωργίας και που ανέρχονται περίπου σε 620 χιλιάδες αιγοπρόβατα.</p>
          <p>Μετά απ’ αυτά τα περίπου ενημερωτικά, κύριε συνάδελφε, που είναι άλλωστε γνωστά σε όλους μας, η Κυβέρνηση έκρινε ότι για να βοηθήσει περισσότερο τον κλάδο της αιγοπροβατοτροφίας έπρεπε να θέσει το θέμα στην Ευρωπαϊκή Κοινότητα, όπως το θέσαμε και τον περασμένο μήνα το Φεβρουάριο και προχθές στο τελευταίο συμβούλιο Υπουργών Γεωργίας και για να βοηθήσουμε έχουμε επιλέξει τρία σημεία.</p>
        </speech>
        <scene>(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Υπουργού)</scene>
        <speech by="panagiotis_kritikos" eId="debate_1994-04-01_speech_85">
          <from>Παναγιώτης Κρητικός</from>
          <p>Παρακαλώ τελειώνετε, κύριε Υπουργέ.</p>
        </speech>
        <speech by="stratis_korakas" eId="debate_1994-04-01_speech_86">
          <from>ΣΤΡΑΤΗΣ ΚΟΡΑΚΑΣ</from>
          <p>Η τελευταία επίκαιρη ερώτηση είναι κύριε Πρόεδρε, δώστε λίγο χρόνο.</p>
        </speech>
        <speech by="panagiotis_kritikos" eId="debate_1994-04-01_speech_87">
          <from>Παναγιώτης Κρητικός</from>
          <p>Κύριε συνάδελφε, δεν επιδοτείται σε χρόνο επειδή είναι η τελευταία.</p>
        </speech>
        <speech by="floros_konstantinou" eId="debate_1994-04-01_speech_88">
          <from>ΦΛΩΡΟΣ ΚΩΝΣΤΑΝΤΙΝΟΥ</from>
          <p>Το δεύτερο θέμα αφορά την επιδότηση μετακίνησης κτηνοτρόφων διότι είναι γνωστό ότι υπάρχει αυτή η αντικειμενική αναγκαιότητα στην Ελλάδα και ζητήσαμε για αυτό να υπάρξει για τους μετακινούμενους δηλαδή κτηνοτρόφους μια ειδική αντιμετώπιση και επιδότηση στη μετακίνησή τους και τρίτον η εξίσωση βαριών και ελαφρών αιγοπροβάτων. Όπως γνωρίζετε τα ελαφρά αιγοπρόβατα, στην περίπτωση της Χώρας μας παίρνουν το 80% της επιδότησης των βαριών αιγοπροβάτων που παίρνουν οι βόρειες χώρες, αλλά εκεί υπάρχει μια άλλη ιδιορρυθμία και ιδιομορφία. Εν πάση περιπτώσει όμως θεωρήσαμε ότι είναι σωστό να στηρίξουμε την αιγοπροβατοτροφία επιδιώκοντας να αυξήσουμε το ποσοστό επιδότησης στο ύψος που παίρνουν τα βαριά αιγοπρόβατα.</p>
          <p>Θέλω να πιστεύω ότι στο Συμβούλιο Υπουργών Γεωργίας τον επόμενο μήνα, το αργότερο το Μάιο, θα έχουμε κάποιες εξελίξεις. Ελπίζω -και σε κάθε περίπτωση η Κυβέρνηση προσπαθεί- αυτές οι εξελίξεις να είναι θετικές για τη Χώρα αλλά πρωτίστως για την ελληνική αιγοπροβατοτροφία. Ευχαριστώ.</p>
        </speech>
        <speech by="panagiotis_kritikos" eId="debate_1994-04-01_speech_89">
          <from>Παναγιώτης Κρητικός</from>
          <p>Ο κ. Κόρακας έχει το λόγο.</p>
        </speech>
        <speech by="stratis_korakas" eId="debate_1994-04-01_speech_90">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Πρόεδρε, το θέμα της αιγοπροβατοτροφίας είναι, όπως όλοι ξέρουμε, ένα από τα βασικά προβλήματα που απασχολούν την αγροτική μας οικονομία και ένας από τους βασικούς παράγοντες της κτηνοτροφίας μας. Ιδιαίτερα σημαντική είναι η συμβολή της αιγοπροβατοτροφίας στο εισόδημα της ακριτικής Λέσβου, Λήμνου και Αϊ Στράτη. Δεν θα αναφερθώ σε συγκεκριμένα στοιχεία, γιατί είναι γνωστά. Ένα μεγάλο ποσοστό του εισοδήματος των κατοίκων εκεί πέρα προέρχεται από την αιγοπροβατοτροφία.</p>
          <p>Με τη ρύθμιση που έγινε στη δεύτερη αναθεώρηση της ΚΑΠ -δηλαδή, ουσιαστικά με το πάγωμα του αριθμού των επιλέξιμων για επιδότηση που θα καταλήξει σε τελική ανάλυση στη συρρίκνωση αυτού του αριθμού- θα έχουμε μια παραπέρα μείωση της αιγοπροβατοτροφίας και αυτό μάλιστα τη στιγμή που η Χώρα μας το 1993 έκανε εισαγωγές σε ζωοκομικά προϊόντα για 350 δισ., αν δεν απατώμαι, κύριε Υπουργέ.</p>
          <p>Καλές είναι αυτές οι εξηγήσεις που μας έδωσε ο κύριος Υπουργός, αλλά το θέμα για την Κυβέρνηση είναι εάν τελικά εμείς αυτήν τη ρύθμιση θα τη δεχθούμε ή εάν θα πούμε στην ΕΟΚ ότι "για μας η αιγοπροβατοτροφία είναι πάρα πολύ σημαντικό ζήτημα, δεν είναι, όπως είναι για τις βόρειες χώρες και ζητάμε να μην υπάρξει αυτός ο περιορισμός, ώστε να μπορεί να αναπτυχθεί η αιγοπροβατοτροφία, όταν μάλιστα ταιριάζει πολύ περισσότερο στις ιδιομορφίες της Χώρας μας. Σε όλα τα χωριά που πάμε μας θέτουν αυτό το πρόβλημα.</p>
          <p>Επίσης, για το εθνικό απόθεμα θέλω να πω ότι δεν είναι δυνατόν επί ένα χρόνο να καθυστερεί η εξέταση αυτών των αιτήσεων. Το θέμα, λοιπόν είναι διπλό. Να απαιτήσουμε πέρα απ’ όλα τα άλλα -και βλέπω ότι βρίσκεται σε εξέλιξη το θέμα- να εξαιρεθεί η αιγοπροβατοτροφία από τις ρυθμίσεις της δεύτερης αναθεώρησης της ΚΑΠ. Να δοθούν, εν πάση περιπτώσει, εάν είναι δυνατόν -και να ζητήσουμε- εθνικές επιδοτήσεις. Δεν είναι αλήθεια ότι η ΕΟΚ απαγορεύει πάντα τις εθνικές επιδοτήσεις. Δέστε τι έγινε -έχω τη ΝΑΥΤΕΜΠΟΡΙΚΗ εδώ πέρα- με τα γαλλικά και τα ιταλικά κρασιά. Δέχθηκαν εθνικές επιδοτήσεις για 3 εκατομμύρια εκατόλιτρα από την κάθε χώρα.</p>
          <p>Το θέμα είναι να αντισταθούμε, ώστε να μπορέσουμε να στηρίξουμε το εισόδημα αυτών των ανθρώπων και κυρίως να μη δεχθούμε παραπέρα να συρρικνωθεί η δική μας παραγωγή, που θα έχει σαν αποτέλεσμα την αύξηση των εισαγωγών μας και κατά συνέπεια την αύξηση των ελλειμμάτων. Όταν ζητάνε να μειώσουμε τα ελλείμματα, να μη μας κόβουν τα πόδια. Αυτή είναι η υπόθεση και τουλάχιστον όταν αυτοί επιχειρούν για δικά τους συμφέροντα να μας κόψουν τα πόδια, εμείς να μην το δεχόμαστε.</p>
        </speech>
        <speech by="panagiotis_kritikos" eId="debate_1994-04-01_speech_91">
          <from>Παναγιώτης Κρητικός</from>
          <p>Ο κύριος Υφυπουργός έχει το λόγο.</p>
        </speech>
        <speech by="floros_konstantinou" eId="debate_1994-04-01_speech_92">
          <from>ΦΛΩΡΟΣ ΚΩΝΣΤΑΝΤΙΝΟΥ</from>
          <p>Κύριε Πρόεδρε, προσπάθησα να εξηγήσω στον κύριο συνάδελφο ορισμένες πλευρές του θέματος. Λυπούμαι αν δεν μπόρεσα να το κάνω, κύριε συνάδελφε, διότι εσείς παρόλα αυτά που είπα μιλάτε ότι οδηγείται σε συρρίκνωση ο αριθμός των δικαιωμάτων, δηλαδή των αιγοπροβάτων που έχουν τη δυνατότητα να παίρνουν επιδότηση ως επιλέξιμα. Είπατε και άλλα που δεν νομίζω ότι είναι ακριβή. Δεν έγινα εγώ κατανοητός.</p>
          <p>Ο αριθμός -επαναλαμβάνω- βάσει της δήλωσης του 1991, σταθεροποιήθηκε το 1992. Η Κυβέρνηση του ΠΑ.ΣΟ.Κ., όπως είπα, όχι μόνο δεν το δέχθηκε αυτό, αλλά κάναμε προσπάθεια και το Φεβρουάριο και προχθές στο τελευταίο Συμβούλιο Υπουργών Γεωργίας. Ελπίζω τον Απρίλιο, το πολύ το Μάϊο να καταλήξουμε να πάρουμε και επιπλέον 650.000 περίπου χαμένα δικαιώματα. Άρα, όχι σε συρρίκνωση δεν οδηγείτε ο κλάδος...</p>
        </speech>
        <speech by="stratis_korakas" eId="debate_1994-04-01_speech_93">
          <from>ΣΤΡΑΤΗΣ ΚΟΡΑΚΑΣ</from>
          <p>Αυτά τα είχαμε.</p>
        </speech>
        <speech by="floros_konstantinou" eId="debate_1994-04-01_speech_94">
          <from>ΦΛΩΡΟΣ ΚΩΝΣΤΑΝΤΙΝΟΥ</from>
          <p>Δεν τα είχαμε, κύριε συνάδελφε.</p>
        </speech>
        <speech by="stratis_korakas" eId="debate_1994-04-01_speech_95">
          <from>ΣΤΡΑΤΗΣ ΚΟΡΑΚΑΣ</from>
          <p>Τα δικαιούμασταν.</p>
        </speech>
        <speech by="floros_konstantinou" eId="debate_1994-04-01_speech_96">
          <from>ΦΛΩΡΟΣ ΚΩΝΣΤΑΝΤΙΝΟΥ</from>
          <p>Συμφωνούμε ότι τα δικαιούμαστε. Άρα, πάμε για αύξηση, να πάμε περίπου στα 11 εκατομμύρια δικαιώματα σαν Χώρα, δηλαδή...</p>
        </speech>
        <speech by="stratis_korakas" eId="debate_1994-04-01_speech_97">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Υπουργέ, να μη δεχθούμε όριο.</p>
        </speech>
        <speech by="floros_konstantinou" eId="debate_1994-04-01_speech_98">
          <from>ΦΛΩΡΟΣ ΚΩΝΣΤΑΝΤΙΝΟΥ</from>
          <p>Επαναλαμβάνω ότι ας πάρουμε αυτά και σε κάθε περίπτωση εδώ είμαστε και μπορούμε να τα δούμε. Βλέποντας τον κλάδο συνολικότερα, προσπαθούμε να δούμε τι άλλα μέτρα είναι σωστό να πάρουμε για να ενισχύσουμε την αιγοπροβατοτροφία και ανέφερα 2-3 στοιχεία που κατά τη γνώμη μας, θα βοηθήσουν την αιγοπροβατοτροφία.</p>
          <p>Ευχαριστώ, κύριε Πρόεδρε.</p>
        </speech>
        <speech by="panagiotis_kritikos" eId="debate_1994-04-01_speech_99">
          <from>Παναγιώτης Κρητικός</from>
          <p>Εξαντλήθηκε η ημερήσια διάταξη των επικαίρων ερωτήσεων.</p>
        </speech>
        <speech by="panagiotis_kritikos" eId="debate_1994-04-01_speech_100">
          <from>Παναγιώτης Κρητικός</from>
          <p>Κύριοι συνάδελφοι, εισερχόμαστε στην ημερησία διάταξη</p>
          <p>ΤΩΝ ΕΠΕΡΩΤΗΣΕΩΝ</p>
          <p>Θα συζητηθεί η επερώτηση κατά του Υπουργού Εθνικής Παιδείας και Θρησκευμάτων του Βουλευτή της Πολιτικής Άνοιξης, κ. Νικήτα Κακλαμάνη, σχετικά με τα θέματα της Παιδείας.</p>
          <p>Έχω την τιμή να ανακοινώσω στο Σώμα, ότι για τη σημερινή επερώτηση Κοινοβουλευτικός Εκπρόσωπος του ΚΚΕ θα είναι ο κ. Γεράσιμος Αραβανής και της Νέας Δημοκρατίας ο κ. Μπεκίρης.</p>
          <p>Ο κ. Κακλαμάνης, έχει το λόγο.</p>
        </speech>
        <speech by="nikitas_kaklamanis" eId="debate_1994-04-01_speech_101">
          <from>ΝΙΚΗΤΑΣ ΚΑΚΛΑΜΑΝΗΣ</from>
          <p>Κύριε Πρόεδρε, έτσι όπως βλέπω την Αίθουσα, ίσως ήταν χρησιμότερο να πήγαινα στο Υπουργείο Παιδείας και να συζητούσα κατ’ ιδίαν με την κυρία Υφυπουργό. Μπορεί να ήταν και αποδοτικότερη η συζήτηση.</p>
        </speech>
        <speech by="panagiotis_kritikos" eId="debate_1994-04-01_speech_102">
          <from>Παναγιώτης Κρητικός</from>
          <p>Θα ήταν περισσότερο δημόσιος ο διάλογος και ο έλεγχος. Εδώ υπάρχει ο κίνδυνος να μην τον αντιληφθεί κανείς.</p>
        </speech>
        <speech by="nikitas_kaklamanis" eId="debate_1994-04-01_speech_103">
          <from>ΝΙΚΗΤΑΣ ΚΑΚΛΑΜΑΝΗΣ</from>
          <p>Βεβαίως η κοινοβουλευτική τάξη επιβάλλει στο να μιλήσω αφού είμαι ο επερωτών. Και λέω "επιβάλλει", διότι η επερώτηση πιστεύω ότι έχει συγκεκριμένα ερωτήματα και ίσως και για οικονομία του χρόνου θα ήταν προτιμότερο να απαντούσε κατ’ ευθείαν η κυρία Υπουργός αλλά θα πρέπει να πω ορισμένα πράγματα.</p>
          <p>Θέλω να ξέρετε κυρία Υφυπουργέ, ότι η επερώτηση γίνεται ούτε για τυπικούς λόγους επειδή ως Κόμμα Αντιπολίτευσης πρέπει να ασκούμε κοινοβουλευτικό έλεγχο και πολύ περισσότερο δε γίνεται για αντιπολιτευτικούς λόγους. Απλά θέλουμε να πάρουμε κάποια πληροφόρηση και θέλουμε να βοηθήσουμε ειλικρινά στο συγκεκριμένο θέμα το οποίο είναι θέμα ακανθώδες και για αντικειμενικούς λόγους τους οποίους γνωρίζετε και εσείς πολύ καλά και θα πω και εγώ ορισμένα πράγματα αλλά ας μην κρυβόμαστε πίσω από το δάκτυλό μας και για πολιτικούς λόγους. Γι’ αυτό και καμία σχεδόν κυβέρνηση απ’ όλες τις προηγούμενες τα τελευταία 10 χρόνια και εύχομαι εσείς με την παρουσία σας στο Υπουργείο Παιδείας να τολμήσετε να βάλετε χέρι με την καλή έννοια στο πρόβλημα, διότι πλέον ο χρόνος πιέζει και το ξέρετε πάρα πολύ καλά. Και πιέζει όχι μόνο για εσωτερικούς λόγους, αλλά πιέζει και για λόγους κοινότητος πλέον.</p>
          <p>Έχω μπροστά μου και θα το έχετε σίγουρα υπόψη σας το πρόγραμμα του κόμματός σας το προεκλογικό για την Παιδεία και το συγκεκριμένο κομμάτι το οποίο αφορά τα ΤΕΙ. Βλέπω ότι ξεκινάτε και εσείς με την τοποθέτηση και μάλιστα με μεγάλα γράμματα ότι η ίδρυση των ΤΕΙ υπήρξε μία θετική εξέλιξη πράγματι που κατάργησε την αναχρονιστική ιεράρχηση της τριτοβάθμιας εκπαίδευσης σε ανώτερη και ανώτατη. Τα ίδια πράγματα ξέρετε έλεγαν σχεδόν όλα τα κόμματα. Και ενώ στα χαρτιά και με τα λόγια λέμε ότι έχει καταργηθεί αυτή η διάκριση, στην πράξη ξέρετε ότι υφίσταται και μάλιστα υφίσταται με πολύ συγκεχυμένο τρόπο.</p>
          <p>Έχω εδώ μπροστά μου δύο έγγραφα επίσημα το ένα από την Ένωση Ελλήνων Τεχνολόγων Μηχανικών, όπου οι άνθρωποι άλλα πράγματα τελείως λένε. Λένε δηλαδή και επιχειρηματολογούν και για την ανάγκη της κατάργησης της διάκρισης της τριτοβάθμιας εκπαίδευσης. Αλλά έχω μετά εδώ το έγγραφο του Τεχνικού Επιμελητηρίου της Ελλάδος όπου λέει "Επίπεδα εκπαίδευσης: Στην Ελλάδα υφίστανται δύο επίπεδα εκπαίδευσης τα οποία και τα δύο εντάσσονται στην τριτοβάθμια εκπαίδευση".</p>
          <p>Παρακάτω συνεχίζει: "Τα δύο αυτά επίπεδα εκπαίδευσης στο παρελθόν ονομάζοντο αντίστοιχα ανώτερη και ανώτατη εκπαίδευση. Ο διαχωρισμός αυτός κατά την άποψή μας είναι ευστοχότερος". Δηλαδή το Τεχνικό Επιμελητήριο έχει ακριβώς αντίθετη άποψη από αυτά που τα προγράμματα των κομμάτων λένε -όλα σχεδόν τα προγράμματα- και από αυτά που η Ένωση Τεχνολόγων Μηχανικών των ΤΕΙ επίσης αναφέρει.</p>
          <p>Επίσης, θα σας είναι γνωστό, άσχετα αν η θητεία σας είναι ακόμη σύντομη στο Υπουργείο Παιδείας, ότι πάρα πολλές φορές από το ΣΤΕ έχουν βγει εισηγήσεις για τα επαγγελματικά δικαιώματα. Αλλά ποτέ αυτές οι εισηγήσεις του ΣΤΕ δεν έχουν πάρει τη μορφή έκδοσης προεδρικών διαταγμάτων. Και η πληροφορία που έχω εγώ και θέλω να μου την επιβεβαιώσετε ή να μου πείτε ότι δεν είναι έτσι, είναι ότι δεν είναι ότι δεν το είχε υπογράψει ο αντίστοιχος Υπουργός Παιδείας -νομίζω ότι και ο κ. Σουφλιάς το είχε κάνει και εσείς ενδεχόμενα να θέλετε να το κάνετε-αλλά χρειάζεται και η υπογραφή του αρμόδιου Υπουργού του Υ.ΠΕ.ΧΩ.Δ.Ε.. Και εκεί κολλάει η ιστορία. Διότι συνήθως οι Υπουργοί στο Υ.ΠΕ.ΧΩ.Δ.Ε. είναι μηχανικοί. Υπάρχουν οι φιλικές -δε θέλω να πω τίποτε άλλο ούτε υπονοώ τίποτε άλλο-εξαρτήσεις από το Τεχνικό Επιμελητήριο, ποτέ ο Υπουργός δεν υπογράφει και ποτέ ο Πρόεδρος της Δημοκρατίας δε βγάζει προεδρικό διάταγμα.</p>
          <p>Έτσι έχουμε φθάσει σήμερα στο περίεργο φαινόμενο -από το 1995 θα το αντιμετωπίσει η Ελληνική Πολιτεία και γι’ αυτό σας είπα ότι ο χρόνος πιέζει- φοιτητές των χωρών της Κοινότητας είτε των polytechics είτε των αντιστοίχων της Γερμανίας, να έχουν συγκεκριμένα πλέον επαγγελματικά δικαιώματα, πολύ περισσότερα απ’ όσα ισχύουν μέχρι τώρα για τους αποφοίτους των ΤΕΙ. Αυτοί οι φοιτητές έρχονται και δουλεύουν στην Ελλάδα. Δεν μπορούμε να τους το απαγορεύσουμε. Όσον αφορά την απάντηση που μου δόθηκε σε μία ερώτηση που είχα κάνει, ότι εκεί παρεμβαίνει το ΔΙΚΑΤΣΑ, ξέρετε ότι οποιαδήποτε απόφαση του ΔΙΚΑΤΣΑ πολύ δύσκολα θα υπερφαλαγγίσει το κοινοτικό δίκαιο. Αν θέλετε, μπορώ να σας πω ότι μπορεί και για τυπικούς λόγους, προς στιγμή να το αναστείλει. Αν αυτοί προσφύγουν στο Κοινοτικό Δικαστήριο, η απόφαση θα είναι σίγουρα υπέρ αυτών. Έτσι οι πτυχιούχοι των άλλων χωρών από τα αντίστοιχα τεχνολογικά ιδρύματα, θα μπορούν να έρχονται και να δουλεύουν με ηυξημένα επαγγελματικά δικαιώματα στην Ελλάδα, ενώ οι δικοί μας απόφοιτοι δε θα έχουν τα ίδια δικαιώματα και δε θα μπορούν να δουλεύουν.</p>
          <p>Αντιλαμβάνεσθε τι μείζον πρόβλημα δημιουργείται και κοινωνικό και εκπαιδευτικό, και πολιτικό. Αυτό κατά την άποψή μου, μας αφορά όλους. Βεβαίως εδώ την κυρία ευθύνη την έχει η εκάστοτε Κυβέρνηση, αλλά δεν ανήκω στους Βουλευτές που θεωρούν ότι όλοι οι υπόλοιποι εδώ μέσα είμαστε ανεύθυνοι και απλά και μόνο πρέπει να κάνουμε κριτική και να υποβάλουμε αντιπολιτευτικές προτάσεις. Αυτό λοιπόν είναι ένα θέμα καίριο το οποίο επείγει και πρέπει να το δείτε.</p>
          <p>Στο σημείο αυτό θα ήθελα να εκφράσω την πικρία μου ως κόμμα. Δεν είχα απευθυνθεί σε σας, κυρία Υφυπουργέ, είχα απευθυνθεί στον Υπουργό Παιδείας. Του είχαμε πει εξ αρχής ότι είμαστε διατεθειμένοι να μας φωνάξει ως κόμμα για το συγκεκριμένο κομμάτι της Παιδείας -βεβαίως όχι μόνο εμάς, αλλά όλα τα κόμματα, εγώ μόνο για το κόμμα μου μπορούσα να μιλήσω-και να πούμε και εμείς τις απόψεις μας και, αν μπορούμε, να βρούμε κοινή συνισταμένη. Όχι μόνο αυτό δεν έγινε μέχρι τώρα, αλλά διάβασα και δηλώσεις του, όπου ανέφερε ότι θεωρούσε ουτοπία το να μιλάμε για διακομματική συναίνεση στο χώρο της Παιδείας. Μπορεί να είναι πολύ δύσκολο, μπορεί να είναι πράγματι μία ρομαντική άποψη. Θα πρέπει όμως, να ξέρετε ότι και οι δυσκολίες μπορούν να ξεπερασθούν αν υπάρχει καλή θέληση. Εν πάση περιπτώσει, και οι ρομαντικοί -με την καλή έννοια- δεν έχουν εκλείψει από αυτήν την Αίθουσα. Υπάρχουν και μη ρομαντικοί, αλλά και ρομαντικοί στο χώρο της Παιδείας.</p>
          <p>Το δεύτερο θέμα το οποίο θα ήθελα να σας επισημάνω είναι το εξής: Στην ερώτηση που σας είχα κάνει, μου είχατε απαντήσει σε αντίστοιχο ερώτημα ότι η εφαρμογή της Οδηγίας 89/48 της Ε.Ο.Κ. δε δημιουργεί ανάγκη για αξιολογική σύγκριση. Πλην όμως, αυτό δεν ισχύει, κυρία Υφυπουργέ, διότι το άρθρο 1 της Οδηγίας είναι πάρα πολύ σαφές και στο τι περιγράφεται ως δίπλωμα, και κυρίως έχει μία φράση η οποία λέει "ή άλλου ιδρύματος" -αναφερόμενο σε πανεπιστήμια, ΤΕΙ ή άλλα ιδρύματα- "του αυτού εκπαιδευτικού επιπέδου". Εδώ μπαίνει ένα ερώτημα. Αυτή τη στιγμή τα ΤΕΙ στην Ελλάδα, έτσι όπως είναι, είναι του αυτού εκπαιδευτικού επιπέδου με τα πανεπιστήμια; Αν είναι, τότε δεν υπάρχει πρόβλημα να προχωρήσουμε. Αν δεν είναι, προτιθέμεθα να κάνουμε κάτι για να τα κάνουμε του αυτού εκπαιδευτικού επιπέδου ή έχουμε άλλη άποψη ως Ελληνική Πολιτεία, δηλαδή ότι δε θα τα ενσωματώσουμε στην ίδια βαθμίδα; Και αν τα ενσωματώσουμε στην ίδια βαθμίδα και θεωρήσουμε ότι είναι του αυτού εκπαιδευτικού επιπέδου, μπαίνει ένα άλλο ερώτημα που θα το αναπτύξω αναλυτικότερα στο τέλος.</p>
          <p>Τι γίνεται με το 35% που ψηφίσαμε και που είπαμε ότι θα το παίρνουν οι διδάσκοντες στα ΤΕΙ; Βέβαια το άρθρο είναι λίγο νεφελώδες γιατί μιλάει για κάποιες προϋποθέσεις που θα καθορισθούν με προεδρικό διάταγμα. Πού βρίσκεται η ιστορία έκδοσης αυτού του προεδρικού διατάγματος για το 35%; Ποιούς θα περιλαμβάνει από τα ΤΕΙ; Θα περιλαμβάνει όλους τους διδάσκοντες; Θα περιλαμβάνει τους διδάκτορες μόνο, τους κατέχοντες μάστερ; Μέχρι στιγμής ούτε εμείς γνωρίζουμε και πολύ περισσότερο δε γνωρίζουν οι διδάσκοντες στα ΤΕΙ. Ξέρετε ότι υπάρχει πάρα πολύ μεγάλος αναβρασμός, όχι για τυπικούς λόγους- δηλαδή για το αν θα πάρει κάποιος το 35%, που είναι κάποιες χιλιάδες παραπάνω- αλλά κυρίως διότι αυτή η διάκριση θα δημιουργήσει και μία άλλης μορφής διάκριση, μια διάκριση επιστημονική πλέον μέσα στα ΤΕΙ. Αυτό ήταν το δεύτερο θέμα το οποίο ήθελα να σας επισημάνω γιατί δε θέλω να αναλύσω τα ερωτήματα τα οποία ήδη είναι σαφή μέσα στην επερώτηση και ελπίζω ότι θα μου δώσετε εσείς απαντήσεις.</p>
          <p>Κυρία Υφυπουργέ, έχω επίσης μπροστά μου μία απόφαση του Ευρωπαϊκού Κοινοβουλίου και του Ευρωπαϊκού Συμβουλίου για τη θέσπιση του Κοινοτικού Προγράμματος Ενεργειών, με την ονομασία Σωκράτης. Δεν ξέρω αν το έχετε υπόψη σας. Αυτό το οποίο εγώ έχω στα χέρια μου είναι τουλάχιστον το πιο τελευταίο στοιχείο. Οι πληροφορίες οι δικές μου είναι ότι το 1995 αυτό πλέον θα είναι κοινό πρόγραμμα για όλη την Κοινότητα.</p>
          <p>Το άρθρο 2 λέει ότι "ο όρος πανεπιστήμιο καλύπτει όλους τους τύπους ιδρυμάτων τριτοβάθμιας εκπαίδευσης που απονέμουν διπλώματα ή τίτλους αυτού του επιπέδου". Οποιαδήποτε και αν είναι η ονομασία τους αυτό κατ’ αρχήν φαίνεται ότι λύει κατά κάποιο τρόπο τα χέρια του Υπουργείου Παιδείας. Πλην όμως στο τέλος του ίδιου άρθρου έχει μία παράγραφο, την παράγραφο 2, που λέει ότι "κάθε κράτος-μέλος καθορίζει τον κατάλογο των τύπων ιδρυμάτων που αφορά το άρθρο αυτό". Εδώ λοιπόν είναι τώρα το θέμα. Τι προτίθεται να κάνει η Κυβέρνηση σχετικά με τα ΤΕΙ; Αυτό το πρόγραμμα λύνει πράγματι εν μέρει, τα χέρια της Κυβέρνησης, αλλά προτίθεται να τα εντάξει εκεί όπως, αν θέλετε, είναι και η προεκλογική σας δέσμευση βάσει του προγράμματος; Και αν θέλετε, όχι μόνο δική σας, αλλά και της Νέας Δημοκρατίας και η δική μας άποψη, προς τα εκεί τείνει. Το θέμα όμως είναι όχι τι λέμε, αλλά πόσο θα τα κάνουμε αυτά τα πράγματα.</p>
          <p>Το τέταρτο το οποίο θέλω να σας επισημάνω είναι το εξής: Έχω εδώ μπροστά μου από το παράρτημα από την επίσημη εφημερίδα των Ευρωπαϊκών Κοινοτήτων, τη διάρθρωση των επιπέδων εκπαίδευσης που αναφέρονται στο συγκεκριμένο άρθρο 2. Εδώ η διάρθρωση είναι σε πέντε επίπεδα. Το πρώτο επίπεδο αντιστοιχεί στο δικό μας το γυμνάσιο. Το δεύτερο επίπεδο αντιστοιχεί στις τεχνικές επαγγελματικές σχολές και το τρίτο στα τεχνικά επαγγελματικά λύκεια. Μέχρις εδώ δεν υπάρχει πρόβλημα για μας. Εκεί που υπάρχει το πρόβλημα είναι ότι έχουν ένα τέταρτο επίπεδο αυτοί, που λένε τι περιλαμβάνουν, κι ένα πέμπτο, που λένε επίσης τι περιλαμβάνουν.</p>
          <p>Μέσα λοιπόν σ’ αυτά τα δύο επίπεδα, το τέταρτο και το πέμπτο, πρέπει εμείς να εντάξουμε τα ΙΕΚ, τα ΤΕΙ και τα ΑΕΙ. Και το ερώτημα είναι: Τα ΤΕΙ πού μπαίνουν; Μπαίνουν με τα ΙΕΚ στο τέταρτο επίπεδο; Φεύγει το ΤΕΙ και πάει στο πέμπτο μαζί με τα ΑΕΙ και μένει μόνο το ΙΕΚ στο τέταρτο επίπεδο; Και αν μείνει έτσι, τι γίνεται τώρα με τους αποφοίτους των ιδιωτικών πανεπιστημίων στην αλλοδαπή, όπου εκεί, όπως ξέρετε, υπάρχουν ιδιωτικά πανεπιστήμια που δίδουν συγκεκριμένους τίτλους, που οι τίτλοι αυτοί αναγνωρίζουν συγκεκριμένα επαγγελματικά δικαιώματα.</p>
          <p>Ξαναμπαίνει κι εδώ πάλι το ερώτημα, αν θέλετε, από την πίσω πόρτα. Ξέρετε ότι ορισμένα κέντρα ελευθέρων σπουδών εδώ, έχουν κάνει συμβάσεις με κάποια πανεπιστήμια, δε γνωρίζουμε και τι εκπαίδευση γίνεται όταν πάνε έξω, παίρνουν και τον αντίστοιχο τίτλο, έρχονται πίσω. Τι κάνουν τώρα αυτοί; Ποια είναι τα επαγγελματικά τους δικαιώματα; Έχουν περισσότερα από τους πτυχιούχους των ΤΕΙ; Έχουν λιγότερα; Τι γίνεται; Είναι λοιπόν όλα αυτά ακανθώδη ερωτήματα, στα οποία πρέπει να δώσουμε σαφείς απαντήσεις. Πρέπει να δώσουμε απαντήσεις με τις οποίες να φύγει από τη λογική μας το πώς θα το εκμεταλλευτεί ο καθένας μας, αλλά το πώς θα βοηθήσουμε τους νέους αυτούς που έκαναν αυτήν την επιλογή είτε γιατί το ήθελαν είτε γιατί δεν μπορούσαν να κάνουν διαφορετικά. Πρέπει να πάρουμε αποφάσεις που να ρίξουν τελείως έξω από εμάς, απ’ όλα τα κόμματα, το φόβο του κομματικού κόστους και να δούμε το κοινωνικό όφελος και το εκπαιδευτικό όφελος, αν θέλουμε πράγματι να είμαστε και συνεπείς με ό,τι όλοι επαγγελλόμεθα, ότι η Παιδεία εν πάση περιπτώσει, μαζί με το χώρο της υγείας κι ένα-δυο άλλους τομείς, είναι καθοριστικοί για την πορεία μιας χώρας κι όλοι θέλουμε να τους θεωρούμε ότι είναι έξω από κομματικές αντιπαραθέσεις.</p>
          <p>Έχω και κάτι άλλο το οποίο οφείλω να πω ότι λίγο με ξένισε κι εμένα ως πανεπιστημιακό, έστω και της μεσαίας βαθμίδας, αλλά θα σας το θέσω υπόψη σας γιατί εσείς είσθε ανωτέρας βαθμίδας από μένα. Έχω εδώ την απόφαση της Συνόδου των Πρυτάνεων των ελληνικών πανεπιστημίων, που είναι καταπέλτης για τα ΤΕΙ. Δεν ξέρω αν το έχετε υπόψη σας ότι στο αντίστοιχο κομμάτι οι πρυτάνεις λένε το εξής: "Η απόφαση των πρυτάνεων εντάσσει τα ΤΕΙ στην ίδια κατηγορία, δηλαδή το μη πανεπιστημιακό τομέα, με τα ιδιωτικά κέντρα ή εργαστήρια ελευθέρων σπουδών, τις ορισμένες επαγγελματικές κι εκκλησιαστικές σχολές, αλλά και τα ποικίλα παραρτήματα ξένων πανεπιστημίων που λειτουργούν με αβέβαιο βέβαια, τυπικό και ουσιαστικό καθεστώς".</p>
          <p>Εδώ το θέμα είναι ποια είναι η θέση του Υπουργείου, το οποίο κατά τη γνώμη μου έχει τύχη όχι ατυχία -γιατί έχει ακουστεί και αυτή η άποψη- που έχει δύο πανεπιστημιακούς στην τριάδα της πολιτικής του ηγεσίας, σχετικά με την απόφαση των πρυτάνεων. Και το κρισιμότερο είναι ότι αν ισχύσει αυτή η απόφαση των πρυτάνεων, αν την υιοθετήσετε, τότε πώς θα εφαρμοστεί η Οδηγία 8948 για τα ΤΕΙ; Βέβαια, εισηγητικό χαρακτήρα έχει, δεν είναι υποχρεωτική για το Υπουργείο, το αντιλαμβάνομαι, αλλά δεν είναι και μια απόφαση ενός τυχαίου οργάνου, είναι απόφαση όλων των πρυτάνεων και μάλιστα σχετικά πρόσφατη, του 1992.</p>
          <p>Δεν είναι του 1992 και δεν έχει βγει άλλη από ό,τι γνωρίζω. Είναι λοιπόν ένα τεράστιο θέμα στο οποίο και σ’ αυτό πρέπει να απαντήσουμε και θα πρέπει να κληθούν και οι πρυτάνεις και να τους βάλετε κάτω τα δεδομένα τα οποία υπάρχουν στην Κοινότητα. Και δεν μπορώ να δεχθώ ότι δεν τα γνώριζαν, αλλά εν πάση περιπτώσει, δεν είναι θέμα για να μας πιάσει ο πανεπιστημιακός μας σωβινισμός, αλλά και ούτε να πάμε στην πλήρη ισοπέδωση της άλλης πλευράς που μπορεί να ζητούν ορισμένοι. Πρέπει όμως, να δούμε τι γίνεται και με αυτήν την απόφαση. Θα προχωρήσει αυτή η απόφαση; Δε θα τη δεχθείτε αυτήν την απόφαση; Θα ζητήσετε να ξαναδούν το θέμα; Είναι επίσης ερωτήματα στα οποία θα ήθελα, παρακαλώ πολύ, αν έχει κατασταλάξει το Υπουργείο, να μας δώσει μια απάντηση.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΠΑΥΣΑΝΙΑΣ ΖΑΚΟΛΙΚΟΣ)</scene>
        <speech by="pausanias_zakolikos" eId="debate_1994-04-01_speech_104">
          <from>Παυσανίας Ζακολίκος</from>
          <p>Κύριοι συνάδελφοι, έχω την τιμή να ανακοινώσω προς το Σώμα, ότι από την εισαγγελική αρχή υπεβλήθη αίτηση για την παροχή από τη Βουλή αδείας διώξεως, κατά του Βουλευτού κ. Ευγενίου Χαϊτίδη. Παραπέμπεται στην αρμόδια διαρκή επιτροπή.</p>
          <p>Ο συνάδελφος Βουλευτής του ΚΚΕ κ. Ορέστης Κολοζώφ, ζητεί ολιγοήμερη άδεια απουσίας στο εξωτερικό.</p>
          <p>Η Βουλή εγκρίνει;</p>
        </speech>
        <speech by="bouleutis/es" eId="debate_1994-04-01_speech_105">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="pausanias_zakolikos" eId="debate_1994-04-01_speech_106">
          <from>Παυσανίας Ζακολίκος</from>
          <p>Η Βουλή ενέκρινε.</p>
          <p>Η κυρία Υπουργός έχει το λόγο.</p>
        </speech>
        <speech by="eleni_stefanou" eId="debate_1994-04-01_speech_107">
          <from>ΕΛΕΝΗ ΣΤΕΦΑΝΟΥ</from>
          <p>Ευχαριστώ, κύριε Πρόεδρε.</p>
          <p>Πριν αρχίσω την απάντησή μου στην επερώτησή σας, κύριε Κακλαμάνη, θα πρέπει οπωσδήποτε να σας πω ότι δέχομαι απολύτως την πρόθεση για την οποία κάνετε την επερώτηση. Είναι ασφαλώς το περιεχόμενό της σοβαρότατο, απασχολεί το Υπουργείο Παιδείας και πρέπει να απασχολήσει πράγματι όλες τις Πτέρυγες της Βουλής, για να βρεθεί η λύση, αυτή που επιβάλλεται να δοθεί σ’ αυτό το ακανθώδες πρόβλημα.</p>
          <p>Όμως, σ’ αυτήν την επερώτηση πρέπει να πω ότι συμπυκνώνονται όλα τα προβλήματα τα οποία υπάρχουν σχετικά με την τριτοβάθμια τεχνολογική εκπαίδευση και ελέγχεται το Υπουργείο που δεν έδωσε λύσεις σε προβλήματα, τα οποία χρονίζουν στην τελευταία 10ετία.</p>
        </speech>
        <speech by="nikitas_kaklamanis" eId="debate_1994-04-01_speech_108">
          <from>ΝΙΚΗΤΑΣ ΚΑΚΛΑΜΑΝΗΣ</from>
          <p>Με την καλή έννοια.</p>
        </speech>
        <speech by="eleni_stefanou" eId="debate_1994-04-01_speech_109">
          <from>ΕΛΕΝΗ ΣΤΕΦΑΝΟΥ</from>
          <p>Ασφαλώς.</p>
          <p>Έχουμε ασφαλώς πλήρη συναίσθηση των προβλημάτων μπροστά στα οποία βρισκόμαστε.</p>
          <p>Γνωρίζουμε επίσης ότι τα προβλήματα αυτά τα οποία υπάρχουν, δεν είναι προβλήματα, τα οποία μπορούν να αντιμετωπισθούν μόνο με νομικές ρυθμίσεις. Βρισκόμαστε μπροστά σε μία υποβάθμιση, σε μία κοινωνική υποτίμηση των ΤΕΙ, η οποία αποτυπώνεται και μέσα στο ίδιο το θεσμικό πλαίσιο ακόμη. Εμείς εμμένουμε και θέλουμε να γίνει η αναβάθμιση των ΤΕΙ.</p>
          <p>Ασφαλώς αυτή η αναβάθμιση θα πρέπει να ξεκινήσει από την αναβάθμιση του εκπαιδευτικού προσωπικού, με παράλληλη αναβάθμιση ακόμα και των προγραμμάτων σπουδών.</p>
          <p>Είναι προβλήματα τα οποία θέλουν και χρόνο, και συστηματική μελέτη και πολύ προσεκτική προσέγγιση. Θέλω προκαταβολικώς να σας πω ότι δε θα προχωρήσουμε σε καμία ρύθμιση γι’ αυτά τα τόσο σοβαρά θέματα, χωρίς να έχουμε τη δική σας την άποψη.</p>
          <p>Πριν απαντήσω σ’ αυτά τα ερωτήματα, με ότι απαντήσεις έχω αυτήν τη στιγμή -είμαι πρόχειρη και μπορώ να απαντήσω- θα σας πω ότι ήδη υπάρχει μία ομάδα εργασίας, η οποία ασχολείται με αυτά τα θέματα, θα μας δώσει ένα κείμενο εργασίας, το οποίο θα τεθεί υπόψη όλων για να εκφράσουν τις απόψεις τους πριν αποτυπωθεί σε προσχέδιο νόμου για να έλθει εδώ.</p>
          <p>Τώρα, θα επιχειρήσω να απαντήσω σε όλα αυτά τα ερωτήματα, τα οποία υπάρχουν. Έχουμε το πρώτο ερώτημα. Αν υπάρχουν αδυναμίες, τι αδυναμίες υπάρχουν και γιατί δεν προχωρεί αυτή η βελτίωση, εν πάση περιπτώσει, των ΤΕΙ;</p>
          <p>Πράγματι υπάρχουν αδυναμίες. Τις αδυναμίες αυτές τις επισημάνατε εσείς ο ίδιος στο τελευταίο μέρος της αγόρευσής σας που μιλήσατε για τη σύνθεση του εκπαιδευτικού προσωπικού. Επομένως, οι αδυναμίες ξεκινάνε πρώτα από την ποιότητα του εκπαιδευτικού προσωπικού και εν συνεχεία από την ποιότητα των προγραμμάτων των σπουδών που υπάρχουν.</p>
          <p>Αυτό είναι πάρα πολύ βασικό και έχει οδηγήσει σε μία μη κοινωνική παραδοχή του ρόλου των ΤΕΙ, που εκφράζεται στην αντίληψη ότι τα ΤΕΙ αποτελούν δεύτερη επιλογή και ότι στα ΤΕΙ καταλήγουν όσοι από τους φοιτητές αποτυγχάνουν στα ΑΕΙ.</p>
          <p>Αυτήν την αντίληψη της υποβάθμισης ασφαλώς την υποβοηθάει και το γεγονός ότι υπάρχει μία ασάφεια γύρω από τη φυσιογνωμία των ιδρυμάτων, όπως επίσης και από το ποιο ακριβώς είναι το περιεχόμενο αυτών των τίτλων των πτυχίων που δίδουν τα ΤΕΙ.</p>
          <p>Θα προσπαθήσουμε να τα επιλύσουμε αυτά τα προβλήματα. Δεν μπορούμε να πούμε ότι έχουμε έτοιμες λύσεις αυτήν τη στιγμή. Προσπαθούμε να δώσουμε απάντηση σ’ αυτά τα ερωτήματα.</p>
          <p>Άρα, στο πρώτο ερώτημά σας για το πότε προγραμματίζεται να επιλυθούν αυτά και για το αν υπάρχουν σοβαρές αδυναμίες, λέμε ότι πράγματι υπάρχουν. Οι αδυναμίες επικεντρώνονται στο εκπαιδευτικό προσωπικό, στο πρόγραμμα σπουδών, στην κοινωνική αντίληψη, που και αυτή συντείνει στην έλλειψη της δυνατότητας της αναβάθμισης αυτών των ιδρυμάτων.</p>
          <p>Σχετικά με το πότε προγραμματίζεται να επιλυθούν, θα σας πω ότι προσπαθούμε. Έχουμε δώσει δείγματα γραφής. Αυτό φαίνεται από το γεγονός ότι με το πρώτο νομοθέτημα που φέραμε στη Βουλή, προσπαθήσαμε να απαλείψουμε μία θεσμοθετημένη διάταξη που υπήρχε και η οποία εξομοίωνε τα διπλώματα με το επαγγελματικό έργο που ήταν το κατ’ εξοχήν θέμα που παρήγαγε συνεχώς εκπαιδευτικό προσωπικό κατώτερης ποιότητας.</p>
          <p>Θα προσπαθήσω τώρα να απαντήσω στο δεύτερο ερώτημά σας σχετικά με το πώς οριοθετείται η σχέση μεταξύ των ΑΕΙ και των ΤΕΙ. Κατά τη δική μας άποψη και θέση και τα ΑΕΙ και τα ΤΕΙ ανήκουν στην τριτοβάθμια εκπαίδευση, έχουν όμως εντελώς διαφορετική αποστολή. Αυτό δεν πρέπει να μας διαφεύγει.</p>
          <p>Ξέρουμε πολύ καλά -και το ξέρετε και σεις ως πανεπιστημιακός- ποια είναι η αποστολή των ΑΕΙ. Τα ΑΕΙ παράγουν και μεταδίδουν τη γνώση με την έρευνα και τη διδασκαλία και καλλιεργούν τις τέχνες.</p>
          <p>Σε γενικές γραμμές ποια είναι η αποστολή των ΤΕΙ; Παρέχουν θεωρητική και πρακτική εκπαίδευση για την επαρκή εφαρμογή των τεχνολογικών και καλλιτεχνικών και άλλων γνώσεων και δεξιοτήτων στο ίδιο το επάγγελμα. Δηλαδή με άλλα λόγια έχουν ειδικό τεχνολογικό χαρακτήρα. Άρα, η αποστολή των πανεπιστημίων και των ΤΕΙ είναι εντελώς διαφορετική. Δεν μπορούμε να κάνουμε συγκριτική αξιολόγηση, δύο πραγμάτων τα οποία είναι εντελώς ανόμοια. Δεν μπορεί να γίνει συγκριτική αξιολόγηση κατά την άποψή μου. Η διαφοροποίηση του προγράμματος των σπουδών και της αποστολής εμποδίζει τη συγκριτική αξιολόγηση αυτών των δύο. Ανήκουν, λοιπόν, κατά τη δική μας άποψη στην τριτοβάθμια εκπαίδευση με διαφορετική αποστολή.</p>
          <p>Αυτό το οποίο εμείς πρέπει να κάνουμε είναι να προσδιορίσουμε ποιός ακριβώς είναι ο ρόλος τους, ώστε να μη συγχέονται τα διπλώματα των αποφοίτων των ΤΕΙ με τα διπλώματα των αποφοίτων των ΑΕΙ.</p>
          <p>Έρχομαι στο τρίτο ερώτημά σας. Τι είδους επαγγελματικά δικαιώματα έχουν τα ΤΕΙ σε σχέση με τα επαγγελματικά δικαιώματα των ΑΕΙ; Αυτός ο ίδιος ο διαφορετικός επαγγελματικός προσανατολισμός τους, τους δίνει και διαφορετική φύση. Η διαφοροποίηση κυρίως είναι δύσκολη στις περιπτώσεις που έχουμε γνωστικά αντικείμενα τα οποία αλληλοκαλύπτονται όπως συμβαίνει με τους μηχανικούς των ΤΕΙ και των ΑΕΙ. Δεν μπορούμε, λοιπόν, να πούμε ότι τα πτυχία των πτυχιούχων των ΤΕΙ είναι τα ίδια με τα πτυχία των πτυχιούχων των ΑΕΙ.</p>
          <p>Σ’ αυτήν την περίπτωση το Συμβούλιο Τεχνολογικής Εκπαίδευσης προσπάθησε να πετύχει την αναγνώριση, προσθέτοντας ή επαγγελματικό χρόνο στο συγκεκριμένο επάγγελμα, ή περαιτέρω εκπαίδευση. Δεν μπορούμε λοιπόν να τα εξομοιώσουμε. Υπάρχουν προβλήματα τα οποία για να λυθούν χρειάζεται καλόπιστος διάλογος μεταξύ των ενδιαφερομένων. Γι’ αυτόν το λόγο ζήτησα και στην τελευταία συνεδρίαση του ΣΑΠ, αλλά και στο Συμβούλιο Τεχνολογικής Εκπαίδευσης να υπάρξει μία κοινή συνεδρίαση των δύο αυτών συμβουλίων, ώστε να μπορούν οι ενδιαφερόμενοι να βρουν μία λύση στο συγκεκριμένο πρόβλημα. Και να βοηθήσουν φυσικά και τα πολιτικά κόμματα, με τις θέσεις τις οποίες πρόκειται να πάρουν.</p>
          <p>Το τέταρτο ερώτημα αναφέρεται στα επαγγελματικά επίπεδα και σε ποια εκπαιδευτική αντιστοίχιση υπάγονται.</p>
          <p>Όπως ξέρετε, η απόφαση του Συμβουλίου των Υπουργών της ΕΟΚ, της 16ης Ιουλίου 1985 απευθύνεται τόσο στην επιτροπή, όσο και στα κράτη-μέλη.</p>
          <p>Όταν απευθύνεται στην επιτροπή, δίνει απλώς δυνατότητες προς τις οποίες μπορεί η επιτροπή να κατευθυνθεί, για να προσδιορίσει τα επίπεδα της εκπαίδευσης. Δεν είναι καν υποχρεωτική για τα κράτη-μέλη. Δίνει απλώς μια κατεύθυνση στην επιτροπή, προς την οποία πρέπει να κινηθεί, για να εντάξει αυτές τις κατηγορίες της εκπαίδευσης. Αυτή η απόφαση δεν δημιουργεί ούτε καν δικαιώματα των πολιτών των κρατών-μελών, ούτε και επιτρέπει στην επιτροπή σε περίπτωση κατά την οποία τα κράτη-μέλη δεν συμμορφωθούν με αυτήν την υπόδειξη, να τα παραπέμψει στο Ευρωπαϊκό Δικαστήριο.</p>
          <p>Επομένως, νομίζω ότι γι’ αυτό το θέμα δεν έχουμε καμία ειδικότερη υποχρέωση να συμμορφωθούμε μ’ αυτήν τη συγκεκριμένη απόφαση του Συμβουλίου των Υπουργών.</p>
          <p>Ερχόμαστε στο πέμπτο ερώτημα, που αφορά την εφαρμογή της Οδηγίας και που είναι το πιο σοβαρό. Εδώ θα πρέπει οπωσδήποτε να κάνουμε ορισμένες βασικές παρατηρήσεις.</p>
          <p>Η πρώτη παρατήρηση -είναι γνωστό και σε σας- είναι ότι δεν αναφέρεται η Οδηγία ‘ 89 σε αναγνώριση πανεπιστημιακών τίτλων, αλλά μόνο σε αναγνώριση επαγγελματικών τίτλων. Αυτή είναι η μία παρατήρηση.</p>
          <p>Η δεύτερη παρατήρηση είναι ότι η Οδηγία ‘ 89 επιχειρεί μεν μία αναγνώριση των επαγγελματικών τίτλων, αλλά δεν υπεισέρχεται όμως στην οριοθέτηση του περιεχομένου των επαγγελματικών τίτλων. Αυτό το θεωρεί δεδομένο. Δηλαδή, ναι μεν προσπαθεί να υπάρχει μία αναγνώριση μεταξύ των κρατών-μελών για τους επαγγελματικούς τίτλους, αλλά το περιεχόμενό τους δεν το θίγει. Και όπως πράγματι έγινε ήδη, ναι μεν έχουμε την εξομοίωση και την ελεύθερη διακίνηση των δικηγόρων -κάτι που ισχύει σήμερα σε μας-αλλά όμως αυτό σημαίνει ότι όποιο είναι το περιεχόμενο της ασκήσεως του επαγγέλματος του δικηγόρου εδώ, έτσι το δέχεται η αναγνώριση. Δεν μπορεί να υπεισέλθει σ’ αυτό το σημείο καθόλου. Το θεωρεί αυτονόητο και δεδομένο.</p>
          <p>Σ’ αυτό το σημείο, νομίζω ότι έχουμε και μία απόφαση -ίσως την ξέρετε και εσείς, αν -θυμάμαι καλά- του Ευρωπαϊκού Δικαστηρίου, η οποία ήταν απορριπτική για Άγγλο πολίτη, ο οποίος ήθελε να ασκήσει το επάγγελμά του στη Γερμανία και δεν του αναγνωρίσθηκε ο Ακαδημαϊκός τίτλος. Και είπε το Ε.Δ. (Ευρωπαϊκό Δικαστήριο) ότι "καλώς οι Γερμανοί δεν τον αναγνώρισαν".</p>
          <p>Η τρίτη παρατήρηση που έχω να κάνω για την Οδηγία, είναι ότι δεν προβλέπει αυτόματη εφαρμογή για την εξομοίωση των επαγγελματικών δικαιωμάτων. Δηλαδή το κάθε κράτος-μέλος δέχεται το επαγγελματικό δικαίωμα, στον διοικούμενο, που έχει ασκήσει ένα επάγγελμα στην αλλοδαπή, αλλά όταν έρχεται να το ασκήσει στην Ελλάδα, ή τον υποχρεώνει να υποβληθεί σε μία διαδικασία επάρκειας, μία άσκηση, ή τον υποχρεώνει να ασκήσει το επάγγελμα ένα χρονικό διάστημα και μετά να προχωρήσει σε αναγνώριση. Αυτό είναι θέμα εσωτερικού δικαίου.</p>
          <p>Αυτές είναι τρεις παρατηρήσεις που έχω να κάνω σχετικά με την εφαρμογή της Οδηγίας 89. Πρώτον, ότι δεν αναφέρεται σε αναγνώριση ακαδημαϊκών τίτλων, αλλά επαγγελματικών τίτλων. Δεύτερον, ότι δεν υπεισέρχεται στην οριοθέτηση του περιεχομένου των επαγγελματικών δικαιωμάτων στο κάθε κράτος-μέλος. Και το τρίτον, ότι δεν εννοούμε αυτόματη εφαρμογή. Εννοούμε εφαρμογή υπό προϋποθέσεις, που όπως ξέρετε ορίζεται από την εσωτερική νομοθεσία.</p>
          <p>Και τώρα μπαίνω στις απαντήσεις, για τα επιμέρους ερωτήματα που έχετε θέσει, για την εφαρμογή της οδηγίας 89. Το πρώτο ερώτημά σας είναι για τους αποφοίτους των ΤΕΙ σε σχέση με τους αποφοίτους αντιστοίχων ειδικοτήτων των πανεπιστημίων και ιδιαίτερα των πολυτεχνείων. Εδώ πρέπει να σας πω ότι δεν έχει καμία σχέση η οδηγία 89.</p>
        </speech>
        <speech by="nikitas_kaklamanis" eId="debate_1994-04-01_speech_110">
          <from>ΝΙΚΗΤΑΣ ΚΑΚΛΑΜΑΝΗΣ</from>
          <p>Των Polytechnics.</p>
        </speech>
        <speech by="eleni_stefanou" eId="debate_1994-04-01_speech_111">
          <from>ΕΛΕΝΗ ΣΤΕΦΑΝΟΥ</from>
          <p>Όχι, είναι το επόμενο ερώτημα αυτό κύριε Κακλαμάνη. Η Οδηγία 89 δεν μας ενδιαφέρει για να δούμε αν τα ΤΕΙ είναι ίδια με τα ΑΕΙ. Αυτό δεν έχει καμία σχέση με την Οδηγία 89. Αυτές οι Κοινοτικές Οδηγίες αναφέρονται σε θέματα διακρατικά και όχι σε αντιστοιχίες που συμβαίνουν μέσα στα ίδια κράτη-μέλη.</p>
          <p>Ερχόμαστε στο δεύτερο ερώτημα που αφορά στους αποφοίτους των Polytechnics και των Fachochschulen. Τι γίνεται σ’ αυτές τις περιπτώσεις; Εφόσον οι σπουδές αυτών των πτυχιούχων είναι πενταετείς, αναγνωρίζονται τα διπλώματά τους με τα διπλώματα του Πολυτεχνείου εδώ. Αυτή είναι η θέση μας. Εάν όμως δεν είναι πενταετείς και δεν έχουν πρόσθετη επαγγελματική πείρα στο εξωτερικό που να αποδεικνύεται από πιστοποιητικά τα οποία προσκομίζουν, σ’ αυτές τις περιπτώσεις μπορεί να τους ζητηθεί ή να υποβληθούν σε εξετάσεις επάρκειας ή να ασκήσουν ένα ορισμένο χρονικό διάστημα το επάγγελμά τους, προκειμένου να συμπληρώσουν τα χρόνια αυτά.</p>
          <p>Το τελευταίο θέμα που απομένει είναι το θέμα των Εργαστηρίων Ελευθέρων Σπουδών. Αυτό είναι ένα θέμα ασφαλώς σοβαρό, αλλά όπως ξέρετε εκκρεμεί στο Σ.τ.Ε. η επίλυση αυτού του θέματος. Δε νομίζω, λοιπόν, ότι μπορεί να αποτελέσει αντικείμενο κοινοβουλευτικού ελέγχου ένα θέμα για το οποίο ακόμα δεν έχει αποφανθεί το Σ.τ.Ε., δεν έχουμε τη θέση δηλαδή του Ανώτατου Δικαστηρίου σχετικά με τη λειτουργία αυτών των Εργαστηρίων Ελευθέρων Σπουδών.</p>
          <p>Θίξατε ασφαλώς και πολλά άλλα θέματα. Κράτησα μερικά απ’ αυτά και θα προσπαθήσω να σας απαντήσω.</p>
          <p>Για το 35%. Την ιστορία του την ξέρετε. Δόθηκε από την προηγούμενη κυβέρνηση για μόνο τα μέλη του ΔΕΠ. Εμείς, επειδή ακριβώς έπρεπε να συμμορφωθούμε, για να μην αθετήσουμε αυτήν τη θεσμοθετημένη αύξηση για το διδακτικό προσωπικό των πανεπιστημίων, με το νομοθέτημά μας είπαμε ότι θα δοθεί και θα δοθεί αναδρομικά από 1.1.94 το πρώτο εξάμηνο του ‘ 94. Ήδη, το Π.Δ. βρίσκεται στο Σ.τ.Ε. και την ερχόμενη εβδομάδα θα δημοσιευθεί έτσι ώστε να μπορεί να καταβληθεί το 35% αυτό στα μέλη του ΔΕΠ και στις κατηγορίες που προβλέπει το π.δ.</p>
          <p>Το αντιλαμβανόμαστε όλοι ότι χρειάζεται και πρέπει να επεκταθεί και στα ΤΕΙ, πρέπει και στους ερευνητές, πρέπει να επεκταθεί και στα μέλη του Ε.Ε.Π. όλες αυτές οι κατηγορίες ακόμα και οι επιστημονικοί βοηθοί πρέπει να το πάρουν. Το θέμα όμως είναι ότι τα οικονομικά δεδομένα δεν το επιτρέπουν. Τι μπορούμε λοιπόν να κάνουμε σε μια τέτοια περίπτωση; Όσο καλή θέληση και αν έχουμε, κύριε Κακλαμάνη, φοβούμαι ότι δεν μπορούμε να ικανοποιήσουμε αυτό το αίτημα τώρα. Προσπαθεί το Υπουργείο Παιδείας, αναδιατάσσοντας ορισμένα κονδύλια από τον προϋπολογισμό του Υπουργείου Παιδείας, να μπορέσει να ικανοποιήσει αυτά τα αιτήματα.</p>
          <p>Δεν ξέρω, δεν μπορώ αυτήν τη στιγμή να δεσμευτώ και να σας πω ότι θα ικανοποιηθούν όλα και θα δοθεί το 35% παντού. Είναι θέμα πάντως, που μας απασχολεί πάρα πολύ έντονα. Βρίσκουμε πολύ δίκαιο το αίτημά τους. Δεν ξέρω όμως, πότε, πώς και σε ποιό μέτρο θα υλοποιηθεί.</p>
          <p>Ομολογουμένως δεν έχουμε καταλήξει στη σύνταξη του προεδρικού διατάγματος για το πως θα δοθεί το 35% στα ΤΕΙ. Πρέπει να σας πω ότι είχαμε τρομακτική δυσκολία να καταλήξουμε και στη σύνταξη του προεδρικού διατάγματος για το 35% στα ΑΕΙ. Είχαμε πάρα πολύ μεγάλη δυσκολία, όπως είχε δυσκολία και η προηγούμενη Κυβέρνηση της Νέας Δημοκρατίας. Και αυτό το προεδρικό διάταγμα το οποίο πήγε στο Συμβούλιο της Επικρατείας επί Ν.Δ. δεν θα υπήρχε περίπτωση να εφαρμοστεί διότι είχε κριθεί από το Συμβούλιο της Επικρατείας ως ανεφάρμοστο.</p>
          <p>Δώσαμε ένα π.δ. - που ελπίζω, μετά από επικοινωνία που είχα με το Συμβούλιο της Επικρατείας, και μετά από ορισμένες παρατηρήσεις του ΣτΕ, που έγιναν δεκτές- ότι θα μπορεί να περπατήσει και να υλοποιηθεί το πρώτο σκέλος, αυτό που αποτελούσε και ειλημμένη υποχρέωση.</p>
          <p>Τι θα γίνει για τις άλλες κατηγορίες; Σας λέω ότι το σκεπτόμαστε και μακάρι να μπορέσουμε να το εφαρμόσουμε σε όλους.</p>
          <p>Θέλω να σας πω επίσης, ότι πραγματικά θέλουμε τη βοήθειά σας, θέλουμε το διάλογο. Δεν μπορούμε μόνοι μας να λύσουμε τα προβλήματα αυτά. Είναι πάρα πολύ σοβαρά για να μπορούν να λυθούν μόνο από έναν Υπουργό. Εμείς έχουμε πάντως την διάθεση και τη φιλοδοξία να επιλύσουμε τα προβλήματα και ειδικότερα, να αναβαθμίσουμε τα ΤΕΙ. Πιστεύουμε ότι επιβάλλεται η αναβάθμιση των ΤΕΙ και θα επιζητήσουμε και τη βοήθεια και το διάλογο με όλους τους κοινωνικούς φορείς και ασφαλώς, με τους εκπροσώπους των κομμάτων. Θα είμαστε ευτυχείς αν την έχουμε και πιστεύω ότι θα την έχουμε. Σας ευχαριστώ πολύ. Είμαι στη διάθεσή σας.</p>
        </speech>
        <speech by="pausanias_zakolikos" eId="debate_1994-04-01_speech_112">
          <from>Παυσανίας Ζακολίκος</from>
          <p>Ο Κοινοβουλευτικός Εκπρόσωπος της Νέας Δημοκρατίας, κ. Μπεκίρης, έχει το λόγο για 10’ λεπτά.</p>
          <p>ΒΑΣΙΛΕΙΟΣ ΜΠΕΚΙΡΗΣ: Κύριε Πρόεδρε, λίγες παρατηρήσεις μόνο θα κάνω. Θα ήθελα να αρχίσω με ένα πρόβλημα, το οποίο ανέφερε και ο Κοινοβουλευτικός Εκπρόσωπος της Πολιτικής Άνοιξης, ο κ. Κακλαμάνης. Είναι το θέμα της Οδηγίας 89.</p>
          <p>Για την ιστορία θα ήθελα να πω, ότι τα ΤΕΙ είχαν χαρακτηριστεί ως τριτοβάθμια εκπαίδευση με το ν. 1404/82, αλλά υπήρχε μία αμφισβήτηση και είχε δημιουργηθεί μία μεγάλη ανησυχία και στους σπουδαστές και στους αποφοίτους των ΤΕΙ. Την περίοδο που ήταν στη διακυβέρνηση της Χώρας το ΠΑ.ΣΟ.Κ., μέχρι το 1989 δεν κατάφερε να λύσει αυτό το μεγάλο πρόβλημα, δηλαδή να ενταχθούν στην Οδηγία 89/48.</p>
          <p>Η κυβέρνηση της Νέας Δημοκρατίας, διά του τότε Υπουργού Παιδείας, του κ. Σουφλιά, στη συνάντηση της Λισσαβώνος έλυσε το θέμα με τη δήλωση που έκανε ο τότε Υπουργός Παιδείας, ότι στο χώρο της Τριτοβάθμιας Εκπαίδευσης ανήκουν τα Πανεπιστήμια και τα ΤΕΙ που εντάσσονται στην οδηγία 89/48. Και έτσι εδόθη ένα τέλος σε μία μεγάλη εκκρεμότητα που είχε ταλαιπωρήσει και τους σπουδαστές των ΤΕΙ, αλλά και όλους τους πτυχιούχους.</p>
          <p>Για μας, τα ΤΕΙ ανήκουν στο 5ο επαγγελματικό επίπεδο και τα ΙΕΚ -θα ήθελα να κάνω ένα χαρακτηρισμό- ανήκουν στο 4ο. Θα ήθελα όμως να διευκρινίσω, ότι τα επαγγελματικά επίπεδα 1 έως 5 είναι τα εξής, σύμφωνα με την Οδηγία της ΕΟΚ:</p>
          <p>Στο επίπεδο 1 έχουν πρόσβαση οι απόφοιτοι της υποχρεωτικής εκπαίδευσης που είναι το Γυμνάσιο, στο επίπεδο 2 ανήκουν οι απόφοιτοι των Τεχνικών Σχολών, δηλαδή των ΤΕΣ. Στο επίπεδο 3 ανήκουν οι απόφοιτοι των Τεχνικών Λυκείων. Στο επίπεδο 4 πρέπει να ενταχθούν τα ΙΕΚ και στο επίπεδο 5 τα Πανεπιστήμια και τα ΤΕΙ. Αυτή είναι μία διάκριση, την οποία πρέπει οπωσδήποτε να κάνουμε. Πρέπει να λύσουμε αυτά τα θέματα, διότι πρέπει κάποτε να συμφωνήσουμε και με τους Ευρωπαίους.</p>
          <p>Επίσης, επειδή λέγονται πάρα πολλά, θα ήθελα να πω ορισμένα πράγματα, τα οποία έκανε η Νέα Δημοκρατία, όταν ήταν στην Κυβέρνηση.</p>
          <p>Κατ’ αρχήν, σύστησε μία ομάδα εργασίας για τη δημιουργία του φορέα εφαρμογής της οδηγίας και της ενσωμάτωσής της στο ελληνικό δίκαιο. Δεύτερον, όρισε συντονιστή και αναπληρωτή συντονιστή και τρίτον, όρισε κέντρα πληροφόρησης το ΔΙΚΑΤΣΑ και το ΙΤΕ. Είναι ορισμένα πράγματα, τα οποία πρέπει να τα διευκρινίσουμε, διότι υπάρχουν πάρα πολλές αμφισβητήσεις.</p>
          <p>Τα θέματα στα οποία επίσης έδωσε λύσεις το Υπουργείο Παιδείας επί Νέας Δημοκρατίας είναι τα εξής: Πρώτον, εξασφάλισε την έγκριση και τα κονδύλια για το διορισμό 800 μελών εκπαιδευτικού προσωπικού για τα ΤΕΙ όλης της χώρας.</p>
          <p>Δεύτερον, έδωσε στο εκπαιδευτικό προσωπικό των ΤΕΙ το επίδομα ειδικών συνθηκών και αύξησε οπωσδήποτε το επίδομα αυτό, που είχε δοθεί αντίστοιχα στα ΑΕΙ.</p>
          <p>Τρίτον, έδωσε στους καθηγητές ΤΕΙ επίδομα διδακτορικού διπλώματος, κατ’ αναλογία με τα ΑΕΙ, πράγμα το οποίο δεν υπήρχε μέχρι εκείνη την εποχή.</p>
          <p>Τέταρτον, έδωσε το επίδομα του 18χίλιαρου που είχαν πάρει όλοι οι δημόσιοι υπάλληλοι και δεν το είχαν πάρει οι εργαζόμενοι γενικά στα ΤΕΙ.</p>
          <p>Πέμπτον, διόρισε 140 διοικητικούς υπαλλήλους, διότι επί 10ετίες ολόκληρες δεν είχε διορισθεί κανείς διοικητικός υπάλληλος στα ΤΕΙ. Και βέβαια, με τους 140 δεν ελύθη το πρόβλημα, γιατί υπάρχουν και σήμερα πάρα πολλές και μεγάλες ανάγκες στα ΤΕΙ ολοκλήρου της χώρας.</p>
          <p>Έκτον, υπέγραψε αποφάσεις για τη χορήγηση υπερωριών στους διοικητικούς υπαλλήλους, κάτι το οποίο δεν υπήρχε μέχρι την εποχή εκείνη.</p>
          <p>Έβδομον, καθόρισε με προεδρικό διάταγμα τις εργαστηριακές σχέσεις του ειδικού τεχνικού προσωπικού. Επιπλέον υπέγραψε το προεδρικό διάταγμα για επαγγελματικά δικαιώματα των 18 ειδικοτήτων, πλην όμως το Υ.ΠΕ.ΧΩ.Δ.Ε. δεν συνυπέγραψε αυτό το προεδρικό διάταγμα, λόγω της αντιδράσεως του ΤΕΕ. Δεν ήμουν από την αρχή, για να γνωρίζω τι είπε η κυρία Υπουργός, αλλά εν πάση περιπτώσει, εμείς είχαμε κάνει μία προσπάθεια μεγάλη και συναντήσαμε την τρομερή αντίδραση του Υ.ΠΕ.ΧΩ.Δ.Ε., διότι, όπως είπα, αντιδρούσε το ΤΕΕ.</p>
          <p>Επειδή πιστεύουμε στο θεσμό της τριτοβάθμιας τεχνολογικής εκπαίδευσης και θεωρούμε ότι για την οικονομική ανάπτυξη της Χώρας είναι απαραίτητοι οι τεχνολόγοι εφαρμογής, απόφοιτοι των ΤΕΙ, θέλουμε οπωσδήποτε την αναβάθμισή τους. Όταν ήμασταν στην Κυβέρνηση, στα πλαίσια του ευρύτερου διαλόγου για την παιδεία και μετά από μακρά συνεργασία με την Ομοσπονδία Συλλόγων Εκπαιδευτικού Προσωπικού ΤΕΙ και τους προέδρους των ιδρυμάτων, είχαμε καταλήξει σε ορισμένες αποφάσεις και είχαμε υλοποιήσει αυτές τις αποφάσεις μας σε ένα νομοσχέδιο, το οποίο είχε κατατεθεί στη Βουλή και ελπίζαμε τον Οκτώβρη του 1993, με την έναρξη των εργασιών της Βουλής να το φέρναμε προς ψήφιση.</p>
          <p>Μεσολάβησε η πτώση της Κυβερνήσεως, με τους γνωστούς λόγους και τις αποφάσεις του κ. Σαμαρά και έτσι δεν καταφέραμε να ψηφίσουμε αυτό το νομοσχέδιο, το οποίο θα έδιδε λύσεις σε όλες τις εκκρεμότητες που υπήρχαν στα ΤΕΙ.</p>
          <p>Αυτά ήθελα να πω, κύριε Πρόεδρε, και λυπάμαι, διότι δεν ήμουν από την αρχή, για να ακούσω και τον κ. Κακλαμάνη και την κυρία Υπουργό, αλλά νομίζω ότι θα μας δοθεί η ευκαιρία σε μία άλλη συζήτηση να πούμε περισσότερα, διότι μας ενδιαφέρει πάρα πολύ ο κλάδος των ΤΕΙ, διότι είναι ένα από τα μεγάλα κομμάτια της εκπαίδευσης και δίδουμε ιδιαίτερη σημασία.</p>
          <p>Ευχαριστώ.</p>
        </speech>
        <speech by="pausanias_zakolikos" eId="debate_1994-04-01_speech_113">
          <from>Παυσανίας Ζακολίκος</from>
          <p>Ο Κοινοβουλευτικός Εκπρόσωπος του ΚΚΕ, ο κ. Αραβανής έχει το λόγο για 10 λεπτά.</p>
        </speech>
        <speech by="gerasimos_arabanis" eId="debate_1994-04-01_speech_114">
          <from>ΓΕΡΑΣΙΜΟΣ ΑΡΑΒΑΝΗΣ</from>
          <p>Κύριε Πρόεδρε, τα προβλήματα που έχουν τα ΤΕΙ είναι πράγματι πάρα πολύ μεγάλα. Πρέπει να πούμε ότι τουλάχιστον από το 1990 που είμαι εγώ Βουλευτής, ήταν βασικά στο περιθώριο του ενδιαφέροντος και της προσοχής της Κυβέρνησης.</p>
          <p>Και το ενδιαφέρον που λέει ο κ. Μπεκίρης, ήταν αντιστρόφως ανάλογο της σημασίας του, γιατί η Κυβέρνηση της Νέας Δημοκρατίας δεν επέδειξε ενδιαφέρον για τα ΤΕΙ. Έφερε κάποιο νόμο για όλες τις βαθμίδες. Για τα ΤΕΙ δεν έφερε νόμο, ούτε ρυθμίσεις έκανε, ούτε προβλήματα αντιμετώπισε.</p>
          <p>ΒΑΣΙΛΕΙΟΣ ΜΠΕΚΙΡΗΣ:Τον φέραμε το νόμο.</p>
        </speech>
        <speech by="gerasimos_arabanis" eId="debate_1994-04-01_speech_115">
          <from>ΓΕΡΑΣΙΜΟΣ ΑΡΑΒΑΝΗΣ</from>
          <p>Δεν τον φέρατε.</p>
          <p>Εν πάση περιπτώσει είναι πολλά τα θέματα, εγώ όμως 1-2 σημεία θέλω να θίξω που τα θεωρούμε σημαντικά.</p>
          <p>Φέρνει σήμερα τα προβλήματα αυτά ο συνάδελφος, ο κ. Κακλαμάνης της Πολιτικής Άνοιξης. Όταν συζητούσαμε το ν. 2009 για τα ΙΕΚ θέταμε τότε ορισμένα απ’ αυτά τα ζητήματα επίμονα, όπως π.χ. ότι πρέπει να οριοθετηθούν τα επαγγέλματα. Πρέπει αυτή η κατάσταση να ξεκαθαρίσει. Πρέπει να μεταφερθούν τα επίπεδα 1 έως 5 των επαγγελματικών δικαιωμάτων στη Χώρα μας και με ένα τρόπο λογικό που να ανταποκρίνεται και στις δικές μας συνθήκες. Πρέπει να δούμε τί προβλήματα θα δημιουργήσουν τα ΙΕΚ.</p>
          <p>Τότε η Κυβέρνηση δεν απαντούσε. Βέβαια έδωσε σήμερα ο κ. Μπεκίρης μια απάντηση για το πού θα ενταχθούν τα ΤΕΙ, αλλά 2 χρόνια έμεινε το θέμα κενό. Και θέλω να πω ότι όχι μόνο η Κυβέρνηση τότε, αλλά και το ΠΑ.ΣΟ.Κ. δεν απαντούσε σ’ αυτό το ζήτημα. Πέρασαν 2 χρόνια και περισσότερο και εντάθηκε η κατάσταση σύγχυσης. Βέβαια, είναι θετικό σήμερα που το συζητάμε και οπωσδήποτε θα είναι πιο θετικό εάν έγκαιρα, γρήγορα και με σωστό τρόπο λυθεί το πρόβλημα, που όμως δεν είναι εύκολο.</p>
          <p>Αναφέρει στην παράγραφο 4 η επερώτηση, το θέμα για τα επαγγελματικά επίπεδα. Προφανώς, αναφέρεται στην απόφαση του Συμβουλίου 85/368.</p>
          <p>Πράγματι ορίζονται επίπεδα. Ο τρόπος όμως που ορίσθηκαν στην Ελλάδα είναι με βάση το ν.2009 και όχι με την απόφαση. Και αυτός είναι νόμος σήμερα, που ή θα πρέπει να αλλάξει, ή να καταργηθεί. Εν πάση περιπτώσει, είναι νόμος και ισχύει. Εμείς τον καταψηφίσαμε, δεν θυμάμαι τι έκαναν τα άλλα κόμματα. Νομίζω ότι οι Βουλευτές της Νέας Δημοκρατίας τον ψήφισαν. Αλλά πρέπει να ξεκαθαρίσουμε ότι είναι νόμος και ισχύει, ότι δηλαδή η υποχρεωτική εκπαίδευση είναι το επίπεδο 1, οι τεχνικές επαγγελματικές σχολές είναι το επίπεδο 2, τα λύκεια είναι το επίπεδο 3. Και τώρα δείτε εκείνο που επισημαίναμε τότε. Και βέβαια έρχεται ο κ. Μπεκίρης σήμερα από τη θέση της Αντιπολίτευσης να το ξεκαθαρίσει. Δεν είναι αρνητικό αυτό.</p>
          <p>Έχουμε λοιπόν τα ΙΕΚ, ιδιαίτερα τα μεταδευτεροβάθμια, έχουμε τα ΤΕΙ και τα ΑΕΙ, για να καλύψουν δύο όμως επίπεδα. Αυτό είναι ένα πρόβλημα και πρέπει να ξεκαθαρίσει. Εάν τα ΤΕΙ πάνε στο επίπεδο 5 ισοτιμούνται με τα Πανεπιστήμια. Εάν πάνε στο επίπεδο 4 ισοτιμούνται με τα ΙΕΚ, που μάλλον εκεί πρέπει να πάνε, οπότε υποβαθμίζονται απ’ αυτό που λέμε, ότι εντάσσονται στην τριτοβάθμια εκπαίδευση. Πρέπει να βρούμε μια λύση. Υπάρχουν προβλήματα και θα έχουμε δυσκολίες. Αναφέρθηκαν ορισμένες. Είναι όμως ένα πάρα πολύ σοβαρό πρόβλημα.</p>
          <p>Άκουσα την κυρία Υπουργό και προσπάθησα να σημειώσω αυτά που είπε. Τα πτυχία δεν μπορεί να είναι τα ίδια. Από την άποψη των δικαιωμάτων αυτό, αμέσως-αμέσως, σημαίνει ότι δεν είναι τριτοβάθμια εκπαίδευση. Επιβάλλουμε το στοιχείο της ανισοτιμίας.</p>
          <p>Το ερώτημα είναι, πώς θα λυθεί. Είναι πάρα πολύ δύσκολο να συγκεράσει κανείς και την οδηγία με το περιεχόμενό της και την ικανοποίηση όλων των αποφοίτων ΑΕΙ, ΤΕΙ σήμερα, με τις επιδιώξεις που έχουν και να δώσει μια λογική λύση και να είναι όλοι σύμφωνοι σε μια τέτοια λύση.</p>
          <p>Αυτό εννοούσα πριν όταν έλεγα ότι θα υπάρξουν προβλήματα. Δε νομίζουμε ότι μπορεί να αντιμετωπιστεί αυτό το θέμα.</p>
          <p>Κατ’ αρχήν η Οδηγία 89/48 διαχωρίζει τις ακαδημαϊκές σπουδές από το δικαίωμα άσκησης επαγγέλματος. Και δείτε τώρα την αντίφαση. Στην Ελλάδα αυτό δεν είναι διαχωρισμένο γι’ αυτό ισχύει σήμερα καλώς ή κακώς και πρέπει να το λάβουμε υπόψη. Στην Αγγλία ή στη Γερμανία τα πράγματα είναι διαφορετικά και τα Polytecnics και τα Fachochschulen. Είναι ισοτιμημένα επαγγελματικά, δεν είναι ισοτιμημένα ακαδημαϊκά. Τέτοιο πράγμα στην Ελλάδα δεν υπάρχει. Στην ουσία δηλαδή καλείται σήμερα το Υπουργείο να βρει μια λύση ανάμεσα σε αποφοίτους ΑΕΙ, όσον αφορά τα επαγγελματικά δικαιώματα, αποφοίτους ΤΕΙ, αποφοίτους ΙΕΚ, ιδιαίτερα τα δευτεροβάθμια, την Οδηγία με όσα θέτει και τα ιδιωτικά πανεπιστήμια μέσω Κέντρων Ελευθέρων Σπουδών. Εκεί είναι το πρόβλημα. Τα ιδιωτικά πανεπιστήμια είναι πράγματι ένα πολύ μεγάλο πρόβλημα.</p>
          <p>Όσον αφορά τα Κέντρα Ελευθέρων Σπουδών, σπουδάζουν εδώ οι σπουδαστές τους, πάνε και ένα μικρό διάστημα στο πανεπιστήμιο με το οποίο έχουν συμβληθεί σε κάποια χώρα της Ευρώπης ή της Αμερικής και παίρνουν τίτλο πανεπιστημίου. Εάν αυτός έχει επαγγελματικά δικαιώματα στην Ελλάδα όσα έχει και ο απόφοιτος του ελληνικού πανεπιστημίου, έστω και αν δεν είναι ακαδημαϊκά ισοτιμημένο, στην ουσία έχουμε μία de facto αναγνώριση των ιδιωτικών πανεπιστημίων. Αυτό είναι το πρόβλημα, αν θέλει κανείς να το δει κατάματα. Τι θα γίνει με αυτό;</p>
          <p>Όταν συζητούσαμε τον Προϋπολογισμό είχαμε κάνει μία πρόταση. Δεν απάντησε τότε ο κύριος Υπουργός. Την επαναφέρω και τώρα. Πρέπει το πρόβλημα να λυθεί. Κατά τη γνώμη μας δε θα πρέπει να αναφερόμαστε στη συνταγματική ρύθμιση ότι απαγορεύονται τα ιδιωτικά πανεπιστήμια και στην ουσία μέσω άλλου δρόμου να έχουμε μία επιβολή τους.</p>
          <p>Είχαμε πει λοιπόν ότι στα ξένα πανεπιστήμια που κάνουν κάποια σύμβαση με Κέντρο Ελευθέρων Σπουδών στην Ελλάδα και μέσω αυτής της διαδικασίας δίνουν τίτλο, αυτά τα πανεπιστήμια δε θα αναγνωρίζονται από το ελληνικό Δημόσιο.</p>
          <p>Διότι, αν τροποποιηθεί και η διαδικασία του ΔΙΚΑΤΣΑ με τις συνθήκες σπουδών που ζητάει σήμερα, με τις προϋποθέσεις οι οποίες θα τροποποιηθούν ή θα καταργηθούν -είχε ανακύψει ένα τέτοιο θέμα με την προηγούμενη κυβέρνηση και στην ουσία συζητιόταν, δεν ξέρω πώς θα το προχωρήσετε εσείς- τότε πράγματι οδηγούμαστε σε αυτό που πριν ανέφερα.</p>
          <p>Εν πάση περιπτώσει αν έχουμε ισοτίμηση επαγγελματικών δικαιωμάτων, έστω και αν δεν έχουμε την ισοτίμηση σε επίπεδο ακαδημαϊκό, τότε δεν έχει ουσιαστική διαφορά. Και αν δεν αναγνώριζε το ξένο πανεπιστήμιο το Υπουργείο Παιδείας, το ελληνικό Κράτος, τότε θα ήταν ένα εμπόδιο παραπάνω. Δε λέμε ότι θα έλυνε απολύτως το πρόβλημα.</p>
          <p>Όσον αφορά τα ΤΕΙ η γνώμη η δική μας -πιστεύω ότι σύντομα θα το κουβεντιάσουμε- είναι ότι πρέπει να ξεπεραστεί η διάκριση και να μιλάμε ουσιαστικά για τριτοβάθμια εκπαίδευση στην οποία θα ενταχθούν τα ΑΕΙ και τα ΤΕΙ. Κάνουμε την εξής διάκριση για πώς θα λυθεί το πρόβλημα: Να έχουμε δύο κατευθύνσεις, μία τεχνολογική και μία πανεπιστημιακή, που αν θέλετε, θα είναι διαφορετικό το περιεχόμενο της επαγγελματικής δραστηριότητας, αλλά θα είναι ισότιμες. Είναι μία πρόταση που την έχουμε επεξεργαστεί αρκετά και θα την καταθέσουμε όταν θα γίνει η συζήτηση γι’ αυτά τα θέματα. Απ’ ότι μας είπε η κυρία Υπουργός δουλεύει μία επιτροπή και σύντομα θα φέρει κάποιο πόρισμα και θα δοθεί η δυνατότητα να το συζητήσουμε.</p>
        </speech>
        <speech by="pausanias_zakolikos" eId="debate_1994-04-01_speech_116">
          <from>Παυσανίας Ζακολίκος</from>
          <p>Ο κ. Κακλαμάνης έχει το λόγο για 10 λεπτά.</p>
        </speech>
        <speech by="nikitas_kaklamanis" eId="debate_1994-04-01_speech_117">
          <from>ΝΙΚΗΤΑΣ ΚΑΚΛΑΜΑΝΗΣ</from>
          <p>Πριν απευθυνθώ στην κυρία Υπουργό, να πω δύο πράγματα που έθεσαν οι συνάδελφοι. Πράγματι ο κ. Αραβανής είχε δίκιο τότε που συζητούσαμε τον τελευταίο νόμο επί Νέας Δημοκρατίας. Χάθηκε η ευκαιρία να έχουμε εγκύψει όλοι και να έχουμε συζητήσει το θέμα των ΤΕΙ. Είναι έτσι όπως το είπε, ότι και τα Κόμματα της Αντιπολίτευσης με τότε κυρίαρχο το ΠΑ.ΣΟ.Κ. σαν Αξιωματική Αντιπολίτευση, δεν πήρε καθόλου θέση στην ουσία. Και ο λόγος που σας είπα είναι αυτός που σας είπα: Αντικειμενικά δύσκολο και πολιτικά ακανθώδες. Ούτως ή άλλως είχε περάσει μακρύς χρόνος, κάποια στιγμή θα γινόντουσαν εκλογές, δεν αγγίζουμε πράγματα που ενδεχόμενα να δυσαρεστήσουν κάποιες ομάδες. Αυτό όμως κάποτε πρέπει να το ξεπεράσουμε.</p>
          <p>Το δεύτερο για να απαντήσω στο φίλο μου Βασίλη Μπεκίρη για το ότι δεν ήρθε νόμος για τα ΤΕΙ. Κατά Χαρίλαο Φλωράκη, κύριε Μπεκίρη, "δεν προκάνατε". Και λέτε ότι φταίει πάλι ο κ. Σαμαράς όσο ο κ. Σαμαράς να έπαιρνε τόσο γρήγορα αποφάσεις! Εγώ έχω την άποψη ότι μάλλον αργοκίνητη ήταν η κυβέρνηση της Νέας Δημοκρατίας στις αποφάσεις της. Και σας υπενθυμίζω ότι εσείς έχετε λόγο να επικαλείσθε με πικρία για τα ΤΕΙ γιατί ξέρω ότι είχατε δουλέψει και αγωνισθεί.</p>
          <p>Εγώ έχω όμως μπροστά μου -και γι’ αυτό πρέπει να προσέχετε τι λέτε όταν είμαι παρών, γιατί ξέρετε τι γνωρίζω- τις προτάσεις του κ. Κοντογιαννόπουλου τότε ως Υπουργού Παιδείας με ημερομηνία Δεκέμβριο του 1991 για τον εκσυγχρονισμό του εκπαιδευτικού μας συστήματος. Σ’ αυτό είχατε μεγάλη συμβολή και εσείς προσωπικά και μιλούσατε για τα ΤΕΙ. Τώρα αν άλλοι παράγοντες επέβαλαν την αποπομπή του κ. Κοντογιαννόπουλου και ο διάδοχός του -δεν ξέρω για ποιους λόγους- δε θέλησε να προχωρήσει στο πρόγραμμα που η ίδια η κυβέρνηση είχε συντάξει, σ’ αυτό δεν φταίει ο κ. Σαμαράς που δεν προκάνατε. Και δεν είναι του παρόντος να συζητήσουμε.</p>
          <p>Κύριε Υπουργέ, θέλω να σας πω δύο πράγματα. Αντιληφθήκατε τη διάθεση όλων των Πτερύγων να βοηθήσουμε γι’ αυτό το πράγμα. Μη χάσετε την ευκαιρία να αξιοποιήσετε αυτήν τη διάθεση. Θα μου επιτρέψετε να σας πω "φροντίστε να την αξιοποιήσετε σωστά". Και δεν απευθύνομαι σε σας προσωπικά αλλά σε σας σαν Κυβέρνηση και σαν ηγεσία του Υπουργείου Παιδείας. Και μην μας φέρετε το νομοσχέδιο έτοιμο εδώ όπως την άλλη φορά. Άμα λέμε "διάλογος" να γίνει διάλογος. Είσθε πανεπιστημιακοί και γνωρίζετε πολύ καλά την ετυμολογία και ακριβολογία της λέξης "διάλογος". Όχι το νομοσχέδιο στη Διαρκή Επιτροπή. Τότε εντάξει, γίνεται διάλογος άλλου επιπέδου. Δεν έχει προηγηθεί, όμως, ο ουσιαστικός διάλογος.</p>
          <p>Το δεύτερο που θέλω να σας πω είναι ότι εγώ χάρηκα διότι δεν φροντίσατε να αποκρύψετε ούτε τα προβλήματα που υπάρχουν ούτε τις δυσκολίες και ότι εκεί που δεν έχετε πάρει αποφάσεις λέτε "δεν έχουμε πάρει αποφάσεις". Αυτό εγώ το αξιολογώ θετικά, διότι συνήθως οι Υπουργοί της Κυβέρνησης έρχονται και μας λένε πράγματα που ούτε κατά νουν ποτέ τα είχαν, ούτε ακόμα έχουν, ούτε έχουν ακόμη προγραμματίσει να κάνουν. Και αυτό φαίνεται αν απευθύνει κανείς μία ερώτηση προς δύο συναρμόδια Υπουργεία. Αυτά έχουν συμβεί. Κάποια στιγμή θα κάνω μία ανθολογία που θα αφορά την νυν Κυβέρνηση, όπου για το ίδιο θέμα οι δύο συναρμόδιοι Υπουργοί μου έχουν δώσει τρεις φορές ακριβώς αντίθετη απάντηση, 180 μοίρες. Και αναρωτιέμαι αν τίποτα από αυτά συζητιέται στο Υπουργικό Συμβούλιο ή και μεταξύ τους στην κυβερνητική επιτροπή.</p>
          <p>Δε θα ήθελα να επανέλθω σε θέματα παλιά. Σε ορισμένα δεν έχω πάρει απάντηση, γιατί η ίδια είπατε ότι δεν έχετε ακόμα θέσεις ως Υπουργείο ή σε κάποια άλλα, στα οποία έχουμε ορισμένες διαφωνίες. Αλλά εφόσον μας καλέσετε, όταν η επιτροπή που συστήσατε φτιάξει αυτό το αρχικό πόρισμα, θα σας τα πούμε εκεί.</p>
          <p>Θα καταθέσω όμως στα Πρακτικά κάποιες προτάσεις που μου έδωσαν φίλοι μου καθηγητές από τα ΤΕΙ Αθηνών -και μάλιστα δεν ανήκουν οι περισσότεροι στο χώρο που ανήκω εγώ- και είναι πολύ αξιόλογες. Είναι επιγραμματικές γιατί έτσι τους τις ζήτησα. Θα δείτε ότι οι άνθρωποι αυτοί με υπευθυνότητα ενήργησαν -και μιλώ για όλο το εκπαιδευτικό προσωπικό- και αυτό για να προσέξετε το θέμα των επανακρίσεων. Γιατί έχω την πληροφορία, ας μου επιτραπεί λίγο σκληρή έκφραση, ότι κήνσορας σ’ αυτόν τον διαχωρισμό του διορισμού και των επανακρίσεων είναι ο νυν Γενικός Γραμματέας του Υπουργείου Παιδείας. Και δε θα πρέπει να ξεχνάμε πως ξεκινήσαμε, πως φθάσαμε να είμαστε καθηγητές πληροφορικής μέσω μεταβατικών διατάξεων με τις οποίες επωφελήθηκαν κάποιοι χωρίς να έχουν αντίστοιχα προσόντα για να φθάσουν και να γίνουν καθηγητές πληροφορικής Α’ βαθμίδας. Θέλει λίγη προσοχή.</p>
          <p>Θα δείτε ότι το προσωπικό έχει πολύ ωραίες προτάσεις. Τι προτείνουν για τη βαθμίδα του επικούρου, για τη βαθμίδα του καθηγητού εφαρμογών.</p>
          <p>Και προς το τέλος έχουν δύο ακόμα ουσιαστικότερες προτάσεις- και δείτε τες σαν Υπουργείο και θα τις συζητήσουμε- που μιλάνε, πώς μπορεί να γίνει ο συντονισμός της εσωτερικής λειτουργίας και οργάνωσης όλων αυτών των ιδρυμάτων. Υπάρχει- όπως ξέρετε- τώρα, αλλά μη θεσμοθετημένος, ο θεσμός των προέδρων και αντιπροέδρων των ΤΕΙ. Νομίζω, ότι πρέπει να θεσμοθετηθεί αυτός ο θεσμός. Θα είναι πιο ουσιαστικός.</p>
          <p>Και λίγο παρακάτω -αυτό θέλει λίγο συζήτηση και λίγο επεξεργασία-ενδεχόμενα, για συγχώνευση των σημερινών ΕΣΑΠ και ΣΤΕ σε ένα ενιαίο όργανο, εφόσον θα πάνε στην ίδια βαθμίδα πλέον- αν καταλήξετε εκεί-και προτείνουν και ποιες θα είναι οι αρμοδιότητες αυτών των οργάνων. Εγώ θα τα καταθέσω αυτά στα Πρακτικά, να τα πάρετε και σεις και όποιος άλλος συνάδελφος θέλει, για να τα έχουμε υπόψη μας.</p>
          <p>Τελειώνοντας, επαναλαμβάνω και μ’ αυτό κλείνω, ότι εάν εγκαίρως μας δώσετε αυτό το πόρισμα και αν πράγματι μας πείσετε ότι έχετε διάθεση ουσιαστικού διαλόγου, ως ηγεσία του Υπουργείου Παιδείας -εγώ μόνο για το Κόμμα μου μπορώ να μιλήσω, αν και συνεπέρανα ότι και οι άλλοι το ίδιο περίπου σας είπαν - εμείς θα έλθουμε στον διάλογο και θα βοηθήσουμε αρκεί να είναι διάλογος ουσίας.</p>
          <p>Δεύτερον, να μη το βάλουμε όμως το πράγμα στο χρονοντούλαπο, διότι χρονικά δεν μου απαντήσατε πότε αυτή η επιτροπή θα σας δώσει το πόρισμα. Μην το βάλουμε στο χρονοντούλαπο. Διότι ο καιρός περνάει και το 1995 φτάνει. Σωστά είπατε ότι δεν αποτελεί "υποχρέωση" το "Κοινοτικό</p>
          <p>Δίκαιο" για εφαρμογή και της Οδηγίας ορισμένων άλλων, αλλά ακριβώς επειδή δεν αποτελεί υποχρέωση, γι’ αυτό αυτοί πήγαν και έβγαλαν το σχέδιο "Σωκράτης" που ενδεχόμενα, αν αυτό γίνει θέση πλέον του Ευρωκοινοβουλίου, τότε θα είναι κοινοτική υποχρέωση. Και τότε τα ευρωπαϊκά δικαστήρια δε θα βγάζουν αποφάσεις- έχετε δίκιο, αυτή η απόφαση έχει βγει κατ’ αρχήν- αλλά θα βγαίνει ακριβώς η αντίθετη. Και αυτοί δεν είναι τόσο αργοκίνητοι όσο εμείς. Μπορεί μέχρι τέλος του 1994 αυτό να έχει να περάσει, άρα εμείς πρέπει να είμαστε έτοιμοι. Δεν πρέπει να επαναπαυθούμε στο ότι, αυτήν τη στιγμή τυπικά τα όσα περιλαμβάνονται στην Οδηγία, δεν είναι υποχρεωτικά και για την Ελλάδα. Κάποια στιγμή θα γίνουν. Ξέρετε ότι το κέντρο βάρους, μετά από λίγα χρόνια θα έχει φύγει απ’ αυτήν την Αίθουσα και κατά 60% με 70% θα είναι σε κάποια άλλη Αίθουσα, στο Στρασβούργο ή στις Βρυξέλλες και εδώ θα έχει απομείνει- όχι μόνο στο δικό μας εθνικό κοινοβούλιο αλλά σε όλα τα εθνικά κοινοβούλια- ένα 30%.</p>
          <p>Λοιπόν, μην κλαίμε ως τις μωρές παρθένες του Ευαγγελίου, όταν θα επέλθει η καταστροφή. Γιατί θα επρόκειτο για καταστροφή, αν δεν έχουμε προετοιμαστεί ως εκείνη τη στιγμή.</p>
          <p>(Στο σημείο αυτό ο Βουλευτής κ. Ν. Κακλαμάνης καταθέτει τις προαναφερθείσες θέσεις του Κόμματος του για τα Πρακτικά οι οποίες έχουν ως εξής:</p>
          <p>"Α. ΘΕΣΗ ΤΩΝ ΙΔΡΥΜΑΤΩΝ ΣΤΟ ΕΚΠ/ΚΟ ΣΥΣΤΗΜΑ ΤΗΣ ΧΩΡΑΣ</p>
          <p>Τα ΤΕΙ ανήκουν στην ενιαία τριτοβάθμια εκπ/ση με ιδιαίτερο χαρακτήρα, όπως περιγράφεται στον ιδρυτικό τους νόμο 1404/83.</p>
          <p>Το παρεχόμενο πτυχίο είναι βασικό πτυχίο της τριτοβάθμιας εκπ/σης, δίνει τη δυνατότητα ολοκληρωμένης άσκησης του αντιστοίχου επαγγέλματος και αποτελεί τυπικό προσόν για τη συνέχιση μεταπτυχιακών σπουδών στην Ελλάδα ή το Εξωτερικό.</p>
          <p>Β. ΔΟΜΗ ΚΑΙ ΛΕΙΤΟΥΡΓΙΑ</p>
          <p>α) Τα ΤΕΙ είναι ανεξάρτητα Ν.Π.Δ.Δ. εποπτευόμενα από τον Υπουργό Εθν. Παιδείας - Θρ/των και λειτουργούν σε γενικές γραμμές όπως καθορίζεται από τον Ν. 1404/83 (με δυνατότητες βελτίωσης της εσωτερικής λειτουργίας).</p>
          <p>β)Παρέχεται η δυνατότητα στα ιδρύματα της οργάνωσης και λειτουργίας μεταπτυχιακών σπουδών (όπου αυτό είναι δυνατόν) αυτόνομα ή σε συνεργασία με τριτοβάθμια ιδρύματα της Χώρας ή του Εξωτερικού.</p>
          <p>γ) Να ενισχυθεί η ανάπτυξη της ήδη προβλεπόμενης εφαρμοσμένης έρευνας.</p>
          <p>Γ) ΠΡΟΣΩΠΙΚΟ</p>
          <p>Λόγω της ιδιαιτερότητας των ιδρυμάτων η διαστρωμάτωση του προσωπικού πρέπει να συνδυάσει ακαδημαϊκούς τίτλους με σοβαρή επαγγελματική εμπειρία.</p>
          <p>Κρίνεται σκόπιμα η διατήρηση των προσόντων του διδακτικού προσωπικού ως εξής:</p>
          <p>α) Για τη βαθμίδα του Επίκουρου να απαιτείται διδακτορικό δίπλωμα</p>
          <p>β) Για τη βαθμίδα του καθηγητού Εφαρμογών να απαιτείται και μεταπτυχιακός τίτλος σπουδών.</p>
          <p>Θεωρείται ότι για λόγους ουσίας αλλά και ηθικής και Συνταγματικής τάξης πρέπει να διατηρηθεί το ήδη υπηρετούν προσ/κό στις βαθμίδες που ήδη κατέχει.</p>
          <p>Σημειώνεται ότι βάσει του Ν. 1404/83, το κύριο έργο του εκπ/κού προσ/κού των ΤΕΙ είναι το διδακτικό έργο το οποίο υλοποιείται με σημαντικό αριθμό ωρών εβδομαδιαίας απασχόλησης. Έτσι, κρίνεται τουλάχιστον ανακόλουθη οποιαδήποτε σκέψη για επανάκριση του προσ/κού</p>
          <p>Δ) ΣΥΝΤΟΝΙΣΜΟΣ ΛΕΙΤΟΥΡΓΙΑΣ ΙΔΡΥΜΑΤΩΝ</p>
          <p>α) Για το συντονισμό της εσωτερικής λειτουργίας και οργάνωσης των ιδρυμάτων και την κοινή προς τα έξω παρουσίαση τους κρίνεται σκόπιμο να θεσμοθετηθεί η μέχρι τώρα ατύπως λειτουργούσα Σύνοδος των Προέδρων και Αντιπροέδρων των ΤΕΙ.</p>
          <p>β) Για την ομαλή λειτουργία, τον συντονισμό αλλά και τη διασφάλιση του ρόλου όλων των ιδρυμάτων της Ενιαίας Τριτοβάθμιας Εκπ/σης της Χώρας, κρίνεται σκόπιμη η δημιουργία Ενιαίου Κεντρικού Οργάνου με τη συμμετοχή φορέων της Παραγωγής. Το όργανο αυτό θα αποφασίζει για κατάργηση ή δημιουργία τμημάτων σύμφωνα με τις απαιτούμενες ανάγκες της Οικονομίας, το αριθμό των σπουδαστών και τα έτη σπουδών ενώ θα διασφαλίζει τους όρους σύνδεσης των ιδρυμάτων με την παραγωγή. (Το όργανο αυτό θα μπορούσε να προκύψει από τη συγχώνευση των σημερινών ΕΣΑΠ και ΣΤΕ)".</p>
        </speech>
        <speech by="pausanias_zakolikos" eId="debate_1994-04-01_speech_118">
          <from>Παυσανίας Ζακολίκος</from>
          <p>Κύριοι συνάδελφοι, η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την Έκθεσή της στο σχέδιο νόμου του Υπουργείου Δικαιοσύνης "Προσωρινή κράτηση και έλεγχος της διαρκείας της, αναστολή ποινών, απόλυση υπ’ όρον, επιτάχυνση διαδικασίας πολιτικών υποθέσεων και άλλες διατάξεις".</p>
          <p>ΒΑΣΙΛΕΙΟΣ ΜΠΕΚΙΡΗΣ: Κύριε Πρόεδρε, παρακαλώ το λόγο.</p>
        </speech>
        <speech by="pausanias_zakolikos" eId="debate_1994-04-01_speech_119">
          <from>Παυσανίας Ζακολίκος</from>
          <p>Δεν μπορώ, κύριε Μπεκίρη, να σας δώσω το λόγο. Λυπάμαι. Γνωρίζετε τα φιλικά μου και συναδελφικά αισθήματα, αλλά δεν μπορώ να παραβώ τον Κανονισμό.</p>
          <p>Η κυρία Υπουργός έχει το λόγο για 15 λεπτά.</p>
        </speech>
        <speech by="eleni_stefanou" eId="debate_1994-04-01_speech_120">
          <from>ΕΛΕΝΗ ΣΤΕΦΑΝΟΥ</from>
          <p>Θα είμαι πολύ σύντομη κύριε Πρόεδρε.</p>
        </speech>
        <speech by="pausanias_zakolikos" eId="debate_1994-04-01_speech_121">
          <from>Παυσανίας Ζακολίκος</from>
          <p>Αυτό είναι ευχάριστο, κυρία Υπουργέ.</p>
        </speech>
        <speech by="eleni_stefanou" eId="debate_1994-04-01_speech_122">
          <from>ΕΛΕΝΗ ΣΤΕΦΑΝΟΥ</from>
          <p>Από την όλη συζήτηση, νομίζω ότι καταλήξαμε σε ένα συμπέρασμα. Ότι αυτά τα προβλήματα είναι πάρα πολύ σοβαρά, ότι μένουν πολλά προβλήματα ανοικτά προς ρύθμιση και δεν είναι δυνατόν τα θέματα αυτά να ρυθμιστούν μόνο από μας. Εμείς θα σας φέρουμε την πρόταση, θα τη συζητήσουμε και θα την συναποφασίσουμε πριν έλθουμε στη Βουλή. Αυτό είναι προσωπική δέσμευση μου. Είμαι υπεύθυνη για τα ΤΕΙ και σας το λέω ότι θα γίνει. Ήδη η επιτροπή εργασίας για τα ανώτατα εκπαιδευτικά ιδρύματα, πρέπει να σας πώ ότι δέχεται όλες τις προτάσεις. Έχει στην διάθεσή της, όλες τις προτάσεις όλων των κομμάτων. Έχει ακόμα όλες τις θέσεις ορισμένων προσωπικοτήτων, που έχουν ασχοληθεί και έχουν άποψη για συγκεκριμένα θέματα. Και ήταν αυτός ο τρόπος τον οποίο επιλέξαμε να δουλέψουμε, για τα θέματα της Ανώτατης Εκπαίδευσης, αλλά και για τα ΤΕΙ ακόμα.</p>
          <p>Και έχει συγκεντρώσει ό,τι υλικό υπάρχει ως τώρα. Γιατί φιλοδοξία μας είναι και στα θέματα των ΑΕΙ αλλά και στα θέματα των ΤΕΙ να δώσουμε επιτέλους ένα θεσμικό πλαίσιο -είναι υποχρέωση όλων των Πτερύγων της Βουλής- που να αντέξει στο χρόνο και να μη χρειάζεται κάθε τόσο να το αναμορφώσουμε.</p>
          <p>Φυσικά, για μεν τα ΑΕΙ ξεκινάμε από μία βασική αρχή, η οποία έχει περισσότερη σημασία για τα ΑΕΙ, ότι εκεί θα πρέπει να δοθεί μεγαλύτερη ελευθερία και πρωτοβουλία στα ίδια τα ιδρύματα να αποφασίσουν για τα δικά τους τα προβλήματα, να γίνει όσο μπορεί πιο περιορισμένο και λιτό το θεσμικό πλαίσιο και να πάρουν περισσότερες πρωτοβουλίες τα ιδρύματα.</p>
          <p>Από την άλλη πλευρά όμως -και πρέπει να συμφωνήσετε όλοι μαζί μου-πρέπει να εξασφαλισθούν αυτές οι διαδικασίες και να βρεθούν αυτοί οι μηχανισμοί που θα ελέγξουν τις αυθαιρεσίες οι οποίες είναι δεδομένες σε όλα τα ΑΕΙ.</p>
          <p>Πρέπει να βρούμε όλοι μας μέσα από το ίδιο αυτό το θεσμικό πλαίσιο τους μηχανισμούς ελέγχου για να μη δώσουμε από τη μία πλευρά την ελευθερία που επιβάλλεται, αλλά να μη εξακολουθούν να γίνονται αυτά τα οποία γνωρίζουμε όλοι μας ότι γίνονται σήμερα στα ΑΕΙ και κυρίως όσον αφορά στις εξελίξεις του προσωπικού κ.λπ.</p>
          <p>Θέλω να δώσω μία απάντηση στον κ. Μπεκίρη, για τη Οδηγία 89. Κύριε Μπεκίρη, αν ήσασταν εδώ, θα είχατε ακούσει ότι και για μας τα ΤΕΙ ανήκουν στην τριτοβάθμια εκπαίδευση με διαφορετική αποστολή. Δε διαφωνούμε. Άλλη αποστολή των ΑΕΙ, άλλη των ΤΕΙ. Ανήκουν στην τριτοβάθμια εκπαίδευση.</p>
          <p>Όσο για την οδηγία 89, πρέπει να σας πω ότι δεν πρέπει να συζητάμε τώρα το τι κάνατε για την οδηγία 89. Διότι, αν έπρεπε να την είχατε προχωρήσει, θα την είχατε προχωρήσει εσείς. Εμείς είμαστε 5 μήνες στην Κυβέρνηση, και προχωρήσαμε πολύ. Την επαναφέραμε αμέσως στο Συμβούλιο Τεχνολογικής Εκπαίδευσης που δε συνεδρίαζε επί Ν.Δ.. Συνεδρίασε ήδη δύο φορές μέχρι μέσα στους 5 μήνες. Θέσαμε τα θέματα, διότι έπρεπε να ξαναπεράσουν τα επαγγελματικά δικαιώματα από το Συμβούλιο Τεχνολογικής Εκπαίδευσης για να μπορέσουν εν συνεχεία να υπογραφούν. Είχε περάσει ο χρόνος από τότε που τα είχε υπογράψει ο κ. Σουφλιάς και δεν μπορούσαμε να προχωρήσουμε. Άρα απαραίτητη προϋπόθεση ήταν αυτή. Προχωρήσαμε.</p>
          <p>Να σας πω και κάτι άλλο. Δεν κάναμε μόνο αυτό. Προχωρούμε και επιμένουμε. Ήδη έχω το διάταγμα που έχει την αναγνώριση των επαγγελματικών δικαιωμάτων των φυσικοθεραπευτών. Το έχει υπογράψει ο κ. Πεπονής και ο κ. Κρεμαστινός. Κάτι κάνουμε, περπατάμε, προχωράμε.</p>
          <p>Καταργήσαμε τη διάταξη που γνωρίζετε που έφερνε όλα αυτά τα προβλήματα στη λειτουργία των ΤΕΙ που, αντί να τα αναβαθμίζει, τα υποβάθμιζε, εντάσσοντας στο διδακτικό προσωπικό ανθρώπους με χαμηλά προσόντα -για να μην πω κανένα άλλο χαρακτηρισμό.</p>
          <p>Θέματα που αφορούν στη διοικητική λειτουργία των ΤΕΙ, και αυτά τα ρυθμίσαμε. Κάναμε κάτι. Εσείς δεν κάνατε τίποτα σ’ αυτό το χώρο εκτός από ευχολόγια. Μη μας εγκαλείτε λοιπόν γιατί δεν προχωρούμε στην εφαρμογή της Οδηγίας 89.</p>
          <p>ΒΑΣΙΛΕΙΟΣ ΜΠΕΚΙΡΗΣ: Δεν είπα αυτό το πράγμα.</p>
        </speech>
        <speech by="eleni_stefanou" eId="debate_1994-04-01_speech_123">
          <from>ΕΛΕΝΗ ΣΤΕΦΑΝΟΥ</from>
          <p>Όλοι οι άλλοι συνάδελφοι είπαν ποια προβλήματα υπάρχουν. Μακάρι να μπορέσουμε να τα λύσουμε. Και θα χρειασθεί να βοηθήσουμε όλοι μας για να τα λύσουμε, για να πιέσουμε να δοθεί λύση. Διότι από μία πλευρά δεν πρόκειται να λυθεί.</p>
          <p>Κύριε Αραβανή, με αυτά που θέσατε συμφωνώ απόλυτα. Νομίζω ότι προς την ίδια κατεύθυνση κινούμαστε. Δεν έχουμε ολοκληρώσει τις λύσεις. Πιστεύω ότι θα είναι κοινές οι λύσεις που θα δώσουμε. Είμαι αισιόδοξη σ’ αυτό το σημείο, ότι θα είναι κοινές οι λύσεις και οι απαντήσεις που θα δώσουμε σε αυτά τα προβλήματα.</p>
          <p>Εξάλλου η ομάδα εργασίας έχει προχωρήσει πολύ και πιστεύω ότι μέχρι το τέλος Απριλίου, θα έχουμε ένα συγκεκριμένο κείμενο δουλειάς, που να μπορεί να δοθεί σε όλους για να μπορείτε να εκφράσετε τις απόψεις σας. Αλλά θα έχουμε και διάλογο ουσιαστικό, όχι με ανταλλαγή εγγράφων, αλλά ουσιαστικό, διά ζώσης. Διότι εκεί ακούγονται οι διαφωνίες και έτσι μπορούμε να προχωρήσουμε τα θέματα. Έτσι νομίζω ότι πρέπει να γίνει.</p>
          <p>Δεν έχω να προσθέσω τίποτε άλλο. Σας ευχαριστώ, κύριε Πρόεδρε.</p>
        </speech>
        <speech by="pausanias_zakolikos" eId="debate_1994-04-01_speech_124">
          <from>Παυσανίας Ζακολίκος</from>
          <p>Κύριοι συνάδελφοι, κηρύσσεται περαιωμένη η συζήτηση επί της επερώτησης του Βουλευτή της Πολιτικής Άνοιξης, κ. Νικήτα Κακλαμάνη, αρμοδιότητας Εθνικής Παιδείας και Θρησκευμάτων, για την οριοθέτηση των διαφόρων εκπαιδευτικών επιπέδων.</p>
          <p>Θα επιτρέψετε στο Προεδρείο να εκφράσει την ιδιαίτερη χαρά του για το επίπεδο της συζήτησης, για τις ουσιαστικές προτάσεις που έκαναν οι συνάδελφοι που μετείχαν στην συζήτηση και κυρίως για τις απαντήσεις και τις θέσεις της κυρίας Υπουργού.</p>
          <p>Κύριοι συνάδελφοι, έχουν διανεμηθεί τα Πρακτικά της 18ης Μαρτίου 1994 και παρακαλώ για την επικύρωσή τους. Επικυρούνται;</p>
        </speech>
        <speech by="bouleutis/es" eId="debate_1994-04-01_speech_125">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="pausanias_zakolikos" eId="debate_1994-04-01_speech_126">
          <from>Παυσανίας Ζακολίκος</from>
          <p>Συνεπώς, επικυρώθηκαν τα Πρακτικά της 18ης Μαρτίου 1994.</p>
          <p>Κύριοι συνάδελφοι, δέχεσθε να λύσουμε τη συνεδρίαση;</p>
        </speech>
        <speech by="bouleutis/es" eId="debate_1994-04-01_speech_127">
          <from>βουλευτης/ες</from>
          <p>Μάλιστα, μάλιστα.</p>
          <p>Με την συναίνεση του Σώματος και ώρα 12.50΄ λύεται η συνεδρίαση για την προσεχή Δευτέρα 4 Απριλίου 1994 και ώρα 18.00’ με αντικείμενο ημερησίας διατάξεως Κοινοβουλευτικό Έλεγχο σύμφωνα με την ημερήσια διάταξη που θα διανεμηθεί.</p>
          <p>Ο ΠΡΟΕΔΡΟΣ</p>
          <p>ΟΙ ΓΡΑΜΜΑΤΕΙΣ</p>
        </speech>
      </debateSection>
    </debateBody>
  </debate>
</akomaNtoso>
