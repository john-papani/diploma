<akomaNtoso xmlns="http://docs.oasis-open.org/legaldocml/ns/akn/3.0">
  <debate name="debate">
    <meta>
      <identification source="#cobalt">
        <FRBRWork>
          <FRBRthis value="/akn/gr/debate/1994-07-01/1/!main"/>
          <FRBRuri value="/akn/gr/debate/1994-07-01/1"/>
          <FRBRalias value="ΠΡΑΚΤΙΚΑ ΒΟΥΛΗΣ 1994-07-01" name="title"/>
          <FRBRdate date="1994-07-01" name="Generation"/>
          <FRBRauthor href=""/>
          <FRBRcountry value="gr"/>
          <FRBRnumber value="1"/>
        </FRBRWork>
        <FRBRExpression>
          <FRBRthis value="/akn/gr/debate/1994-07-01/1/gr@1994-07-01/!main"/>
          <FRBRuri value="/akn/gr/debate/1994-07-01/1/gr@1994-07-01"/>
          <FRBRdate date="1994-07-01" name="Generation"/>
          <FRBRauthor href=""/>
          <FRBRlanguage language="gr"/>
        </FRBRExpression>
        <FRBRManifestation>
          <FRBRthis value="/akn/gr/debate/1994-07-01/1/gr@1994-07-01/!main"/>
          <FRBRuri value="/akn/gr/debate/1994-07-01/1/gr@1994-07-01"/>
          <FRBRdate date="1994-07-01" name="Generation"/>
          <FRBRauthor href=""/>
        </FRBRManifestation>
      </identification>
      <references source="#cobalt">
        <TLCOrganization eId="greek_parl" href="/ontology/organization/akn/greek_parl" showAs="Greek_Parliament"/>
        <TLCRole eId="proedros" href="/ontology/person/akn/parliament/proedros" showAs="ΠΡΟΕΔΡΟΣ"/>
        <TLCPerson eId="anastasios_krikelis" href="/ontology/person/akn/parliament/anastasios_krikelis" showAs="ΑΝΑΣΤΑΣΙΟΣ ΚΡΙΚΕΛΗΣ"/>
        <TLCPerson eId="nikolaos_katsaros" href="/ontology/person/akn/parliament/nikolaos_katsaros" showAs="Νικόλαος Κατσαρός"/>
        <TLCPerson eId="panagiotis_n._kritikos" href="/ontology/person/akn/parliament/panagiotis_n._kritikos" showAs="Παναγιώτης Ν. Κρητικός"/>
        <TLCPerson eId="georgios_koubelakis" href="/ontology/person/akn/parliament/georgios_koubelakis" showAs="ΓΕΩΡΓΙΟΣ ΚΟΥΒΕΛΑΚΗΣ"/>
        <TLCPerson eId="georgios_daskalakis" href="/ontology/person/akn/parliament/georgios_daskalakis" showAs="ΓΕΩΡΓΙΟΣ ΔΑΣΚΑΛΑΚΗΣ"/>
        <TLCPerson eId="basilis_kedikoglou" href="/ontology/person/akn/parliament/basilis_kedikoglou" showAs="ΒΑΣΙΛΗΣ ΚΕΔΙΚΟΓΛΟΥ"/>
        <TLCPerson eId="panagiotis_xatzinikolaou" href="/ontology/person/akn/parliament/panagiotis_xatzinikolaou" showAs="ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ"/>
        <TLCPerson eId="eleni_stefanou" href="/ontology/person/akn/parliament/eleni_stefanou" showAs="ΕΛΕΝΗ ΣΤΕΦΑΝΟΥ"/>
        <TLCPerson eId="ioannis_kabaratzis" href="/ontology/person/akn/parliament/ioannis_kabaratzis" showAs="ΙΩΑΝΝΗΣ ΚΑΒΑΡΑΤΖΗΣ"/>
        <TLCPerson eId="euaggelos_kourtidis" href="/ontology/person/akn/parliament/euaggelos_kourtidis" showAs="ΕΥΑΓΓΕΛΟΣ ΚΟΥΡΤΙΔΗΣ"/>
        <TLCPerson eId="basileios_kedikoglou" href="/ontology/person/akn/parliament/basileios_kedikoglou" showAs="ΒΑΣΙΛΕΙΟΣ ΚΕΔΙΚΟΓΛΟΥ"/>
        <TLCPerson eId="georgios_romaios" href="/ontology/person/akn/parliament/georgios_romaios" showAs="ΓΕΩΡΓΙΟΣ ΡΩΜΑΙΟΣ"/>
        <TLCPerson eId="polloi_bouleutes" href="/ontology/person/akn/parliament/polloi_bouleutes" showAs="ΠΟΛΛΟΙ ΒΟΥΛΕΥΤΕΣ"/>
        <TLCPerson eId="gerasimos_arabanis" href="/ontology/person/akn/parliament/gerasimos_arabanis" showAs="ΓΕΡΑΣΙΜΟΣ ΑΡΑΒΑΝΗΣ"/>
        <TLCPerson eId="apostolos_kaklamanis" href="/ontology/person/akn/parliament/apostolos_kaklamanis" showAs="Απόστολος Κακλαμάνης"/>
        <TLCPerson eId="nikolaos_papafilippou" href="/ontology/person/akn/parliament/nikolaos_papafilippou" showAs="ΝΙΚΟΛΑΟΣ ΠΑΠΑΦΙΛΙΠΠΟΥ"/>
        <TLCPerson eId="dimitrios_b._kostopoulos" href="/ontology/person/akn/parliament/dimitrios_b._kostopoulos" showAs="ΔΗΜΗΤΡΙΟΣ Β. ΚΩΣΤΟΠΟΥΛΟΣ"/>
        <TLCPerson eId="ioannis_souladakis" href="/ontology/person/akn/parliament/ioannis_souladakis" showAs="ΙΩΑΝΝΗΣ ΣΟΥΛΑΔΑΚΗΣ"/>
        <TLCPerson eId="xristos_paxtas" href="/ontology/person/akn/parliament/xristos_paxtas" showAs="ΧΡΗΣΤΟΣ ΠΑΧΤΑΣ"/>
        <TLCPerson eId="ristos_paxtas" href="/ontology/person/akn/parliament/ristos_paxtas" showAs="ΡΗΣΤΟΣ ΠΑΧΤΑΣ"/>
        <TLCPerson eId="pasxalis_konstantinidis" href="/ontology/person/akn/parliament/pasxalis_konstantinidis" showAs="ΠΑΣΧΑΛΗΣ ΚΩΝΣΤΑΝΤΙΝΙΔΗΣ"/>
        <TLCPerson eId="alexandros_mpaltas" href="/ontology/person/akn/parliament/alexandros_mpaltas" showAs="ΑΛΕΞΑΝΔΡΟΣ ΜΠΑΛΤΑΣ"/>
        <TLCPerson eId="nikitas_benizelos" href="/ontology/person/akn/parliament/nikitas_benizelos" showAs="Νικήτας Βενιζέλος"/>
      </references>
    </meta>
    <preface>
      <container name="parliament_details">
        <p>Π Ρ Α Κ Τ Ι Κ Α  Β Ο Υ Λ Η Σ</p>
        <p>Η' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)</p>
        <p>ΣΥΝΟΔΟΣ Α'</p>
        <p>ΣΥΝΕΔΡΙΑΣΗ ΡΛ'</p>
        <p>Παρασκευή 1 Ιουλίου 1994</p>
      </container>
    </preface>
    <debateBody>
      <debateSection name="opening">
        <p>Αθήνα, σήμερα την 1 Ιουλίου 1994, ημέρα Παρασκευή και ώρα 10.33', συνήλθε στην Αίθουσα συνεδριάσεων του Βουλευτηρίου η Βουλή σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.</p>
      </debateSection>
      <debateSection name="main_debate_section">
        <speech by="apostolos_kaklamanis" eId="debate_1994-07-01_speech_1">
          <from>Απόστολος Κακλαμάνης</from>
          <p>Κύριοι συνάδελφοι, αρχίζει η συνεδρίαση.</p>
          <p>Παρακαλείται ο Βουλευτής Γρεβενών, κ. Αναστάσιος Κρικέλης, να διαβάσει τις αναφορές προς το Σώμα.</p>
          <p>Ανακοινώνονται προς το Σώμα από το Βουλευτή Γρεβενών κ. Αναστάσιο Κρικέλη, τα ακόλουθα:</p>
          <p>Α' ΚΑΤΑΘΕΣΗ ΑΝΑΦΟΡΩΝ</p>
          <p>1. Ο Βουλευτής Τρικάλων κ. ΚΩΝΣΤΑΝΤΙΝΟΣ ΓΕΩΡΓΟΛΙΟΣ κατέθεσε αναφορά με την οποία η Πανελλήνια Ομοσπονδία Ιδιωτικών Εκπαιδευτηρίων ζητεί την ανάκληση υπουργικής απόφασης με την οποία καθιερώνεται η μονιμότητα του εκπαιδευτικού προσωπικού στα ιδιωτικά σχολεία.</p>
          <p>2. Ο Βουλευτής Άρτας κ. ΑΘΑΝΑΣΙΟΣ ΚΟΝΤΑΞΗΣ κατέθεσε δημοσίευμα της τοπικής εφημερίδας "ΠΑΡΑΤΗΡΗΤΗΣ" με το οποίο εκφράζονται διαμαρτυρίες για τον αποκλεισμό του Νομού Άρτας από την κοινοτική πρωτοβουλία INTERRERG ενσωμάτωσης των εσωτερικών παραμεθόριων περιοχών σε μία ενιαία εσωτερική αγορά.</p>
          <p>3. Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Δήμος Κρήτης διαμαρτύρεται για τη μή ένταξη του έργου του φράγματος Αποσελέμη Νομού Ηρακλείου Κρήτης στο Β' πακέτο Ντελόρ.</p>
          <p>4. Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία το Επιμελητήριο Καρδίτσας ζητεί η βιομηχανική περιοχή Καρδίτσας να ενταχθεί στις ειδικές ζώνες κινήτρων.</p>
          <p>5. Ο Βουλευτής Εύβοιας κ. ΔΗΜΗΤΡΙΟΣ ΠΙΠΕΡΙΑΣ κατέθεσε αναφορά με την οποία η Επιτροπή Ανάπτυξης Νοτίου Ευβοϊκού ζητεί λήψη σειράς μέτρων για την ανάπτυξη του Νοτίου Ευβοϊκού.</p>
          <p>6. Ο Βουλευτής Καρδίτσας κ. ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ κατέθεσε αναφορά με την οποία ο κ. Γεώργιος Πετρακάκης πτυχιούχος μηχανικός οχημάτων διαμαρτύρεται για τη χρήση χάρτη από την εταιρία MERCEDES BENZ στον οποίο αναγνωρίζεται το κρατίδιο των Σκοπίων ως Κράτος με το όνομα Μακεδονία.</p>
          <p>7. Ο Βουλευτής Έβρου κ. ΙΩΑΝΝΗΣ ΚΑΒΑΡΑΤΣΗΣ κατέθεσε αναφορά με την οποία ο Κτηνοτροφικός Συνεταιρισμός Αγελαδοτρόφων παραγωγών Νομού Έβρου διαμαρτύρεται για την επιβολή ποσοστώσεων στους παραγωγούς του αγελαδικού γάλακτος.</p>
          <p>8. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η Κοινότητα Νέας Φιγαλείας Νομού Ηλείας ζητεί εγκριθείσα χρηματοδότηση να διατεθεί αποκλειστικά στην ολοκλήρωση της κατασκευής της οδού Θολού-Ναού Επικουρίου Απόλλωνος της περιοχής της.</p>
          <p>9. Ο Βουλευτής Αρκαδίας κ. ΠΕΤΡΟΣ ΤΑΤΟΥΛΗΣ κατέθεσε αναφορά με την οποία ο Αγροτικός Πτηνοτροφικός Συνεταιρισμός Άστρους Νομού Αρκαδίας ζητεί ρύθμιση των ληξιπρόθεσμων οφειλών των μελών του προς την ΑΤΕ.</p>
          <p>10. Ο Βουλευτής Μαγνησίας κ. ΧΡΗΣΤΟΣ ΑΝΤΩΝΙΟΥ κατέθεσε αναφορά με την οποία καταστηματάρχες-πωλητών νωπών ψαριών Βόλου διαμαρτύρονται γιατί πλανόδιοι πωλητές χαριών εγκαθίστανται παραπλεύρως των καταστημάτων τους.</p>
          <p>11. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία η Κοινότητα Ροδοπού Νομού Χανίων ζητεί οικονομική ενίσχυση για την κατασκευή έργων.</p>
          <p>12. Ο Βουλευτής Θεσσαλονίκης κ. ΧΑΡΑΛΑΜΠΟΣ ΚΑΣΤΑΝΙΔΗΣ κατέθεσε αναφορά με την οποία ο Σύλλογος Τεχνικών Ο.Λ.Θ. ζητεί την πρόσληψη στον Οργανισμό Λιμένος Θεσσαλονίκης της συζύγου υπαλλήλου του Ο.Λ.Θ., ο οποίος απεβίωσε.</p>
          <p>13. Ο Βουλευτής Θεσσαλονίκης κ. ΧΑΡΑΛΑΜΠΟΣ ΚΑΣΤΑΝΙΔΗΣ κατέθεσε αναφορά με την οποία ο κ. Στέφανος Παπλιώρης, κάτοικος Θεσσαλονίκης διαμαρτύρεται για τη μη πρόσληψή του στη Δ.Ε.Η. παρά την επιτυχημένη συμμετοχή του στο διαγωνισμό στις 8-3-1989.</p>
          <p>14. 0 Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία το Δημοτικό Συμβούλιο Γυθείου Νομού Λακωνίας ζητεί τον έλεγχο ενδεχόμενης κακής διαχείρισης κονδυλίων από το Δήμο Γυθείου.</p>
          <p>15. Ο Βουλευτής Λακωνίας κ. ΑΘΑΝΑΣΙΟΣ ΔΑΒΑΚΗΣ κατέθεσε αναφορά με την οποία η Κοινότητα Παππαδιάνικων Νομού Λακωνίας διαμαρτύρεται για την ενδεχόμενη τοποθέτηση καντίνας στην περιοχή Αιγιαλού της Κοινότητας.</p>
          <p>16. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία ο Δήμος Κυδωνίας Νομού Χανίων ζητεί χρηματοδότηση για την κάλυψη κτιριακών αναγκών του 4ου νηπιαγωγείου της περιοχής του.</p>
          <p>17. Ο Βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΛΟΥΔΑΚΗΣ κατέθεσε δημοσίευμα της τοπικής εφημερίδας "ΑΛΛΑΓΗ" στο οποίο οι καθαρίστριες των σχολικών κτιρίων στο Ηράκλειο διαμαρτύρονται για το ωράριο εργασίας και τις αποδοχές.</p>
          <p>18. Ο βουλευτής Ηρακλείου κ. ΕΜΜΑΝΟΥΗΛ ΦΡΑΓΚΙΑΛΟΥΔΑΚΗΣ κατέθεσε δημοσίευμα της τοπικής εφημερίδας "ΑΛΛΑΓΗ" στο οποίο το Δημοτικό Συμβούλιο Ηρακλείου ζητεί χρηματοδότηση για την εκτέλεση πολιτιστικών έργων στο Νομό Ηρακλείου.</p>
          <p>19. Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΠΟΥΛΟΣ κατέθεσε αναφορά με την οποία η Κοινότητα Λυκουδίου Ελασσόνος Νομού Λάρισας ζητεί αποζημίωση για την αποκατάσταση ζημιών στις καλλιέργειες από πρόσφατη πυρκαγιά.</p>
          <p>20. Ο Βουλευτής Λάρισας κ. ΙΩΑΝΝΗΣ ΦΛΩΡΟΣ κατέθεσε αναφορά με την οποία ο Σύλλογος Αβδελλιωτών "Η ΒΑΣΙΛΙΤΣΑ" ζητεί οικονομική ενίσχυση για τη διοργάνωση πολιτιστικών εκδηλώσεων.</p>
          <p>21. Ο Βουλευτής Ρεθύμνου κ. ΕΜΜΑΝΟΥΗΛ ΛΟΥΚΑΚΗΣ κατέθεσε αναφορά με την οποία η Κοινότητα Σελλιών Αγίου Βασιλείου Νομού Ρεθύμνου Κρήτης ζητεί χρηματοδότηση για την ασφαλτόστρωση αγροτικού δρόμου που συνδέει την κοινότητα με την παραλία.</p>
          <p>22. O Bουλευτής Καρδίτσας ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ κατέθεσε αναφορά με την οποία η Πανελλήνιος Ομοσπονδία Σωματείων και Ενώσεων Ιδιοκτητών Ελαφρών Φορτηγών Αυτοκινήτων Δ.Χ. "Η ΕΝΩΣΗ" ζητεί τη λήψη μέτρων για την καταπολέμηση της ανεργίας στον κλάδο.</p>
          <p>23. Ο Βουλευτής Καρδίτσας κ. ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ κατέθεσε αναφορά με την οποία το Σωματείο Ιδιοκτητών Υπεραστικών Λεωφορείων Νομού Φθιώτιδας ζητεί τη λήψη προστατευτικών μέτρων των συμφερόντων του κλάδου.</p>
          <p>24. Ο Βουλευτής Καρδίτσας κ. ΘΕΟΔΩΡΟΣ ΑΝΑΓΝΩΣΤΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών Μικρών Φορτηγών Αυτοκινήτων ζητεί νέες φορολογικές ρυθμίσεις.</p>
          <p>Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ</p>
          <p>1. Στην με αριθμό 2550/4-6-94 ερώτηση δόθηκε με το υπ' αριθμ. 1443/28-6-94 έγγραφο από τον Υπουργό Γεωργίας η ακόλουθη απάντηση:</p>
          <p>"Απαντώντας στην Ερώτηση με αριθμό 2550/4.6.94 που κατέθεσε ο Βουλευτής κ. Μάνος Φραγκιαλουδάκης αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε τα ακόλουθα:</p>
          <p>Θέμα δεκαετούς άτοκης ρύθμισης ληξιπρόθεσμων δανείων των παραγωγών του Νομού Ηρακλείου, δεν αντιμετωπίζει η ΑΤΕ γιατί κάτι τέτοιο δεν επιτρέπεται από το Καταστατικό της.</p>
          <p>Πέραν τούτου όμως η ΑΤΕ, σύμφωνα με πάγια πλέον τακτική της παρέχει πιστωτικές διευκολύνσεις στους παραγωγούς που διαπιστωμένα αδυνατούν ν' ανταποκριθούν στις δανειακές τους υποχρεώσεις λόγω εκτάκτων γεγονότων (δυσμενείς καιρικές συνθήκες, ασυνήθιστες μεταβολές τιμών κ.λ.π.) τα οποία επηρέασαν αρνητικά τις καλλιέργειες τους. Οι διευκολύνσεις αυτές παρέχονται μέσα στα πλαίσια της 1620/89 Πράξης του Διοικητή της Τράπεζας της Ελλάδος, ύστερα από εξατομίκευση των ζημιών της κάθε εκμετάλλευσης, και αφορούν το μέρος των οφειλών που διαπιστωμένα δεν είναι σε θέση να εξυπηρετηθεί από τα εισοδήματα της εκμετάλλευσης που ζημιώθηκε.</p>
          <p>Μέσα στο πλαίσιο των πιστωτικών αυτών διευκολύνσεων αντιμετωπίζονται κατά περίπτωση και οι παραγωγοί του Νομού Ηρακλείου.</p>
          <p>Το Υπουργείο Γεωργίας αποδίδει μεγάλη σημασία στον εκσυγχρονισμό και ανάπτυξη του αγροτικού τομέα ολόκληρου της Κρήτης και ιδιαίτερα του Ν. Ηρακλείου. Για το σκοπό αυτό προγραμματίζονται στα πλαίσια του νέου Κ.Π.Σ. να εφαρμοσθούν διάφορα επιμέρους προγράμματα τα οποία θα έχουν σαν στόχους:</p>
          <p>- Την προσαρμογή της γεωργίας στις συνθήκες της ενιαίας αγοράς με τη βελτίωση της ανταγωνιστικότητας των παραδοσιακών καλλιεργειών και την ανάπτυξη νέων δυναμικών.</p>
          <p>- Την αναδιοργάνωση του παραγωγικού συστήματος, την προστασία της αγροτικής γής, τη βελτίωση του κυκλώματος παραγωγής - διάθεσης και την ανάπτυξη νέων συμπληρωματικών δραστηριοτήτων για ενίσχυση του εισοδήματος των αγροτών.</p>
          <p>- Την οργάνωση και βελτίωση των υποδομών στον τομέα εμπορίας και διακίνησης των αγροτικών προϊόντων.</p>
          <p>- Την ανάπτυξη και εκσυγχρονισμό της κτηνοτροφίας και του δασικού πλούτου.</p>
          <p>Οι παραπάνω στόχοι θα υλοποιηθούν με δράσεις που να αν ληφθούν κατά την 6/τία 1994-1999 στα πλαίσια του Κ.Π.Σ. και θα αφορούν:</p>
          <p>- Την κατασκευή εγγειοβελτιωτικών έργων, την αποπεράτωση άλλων, την ηλεκτροδότηση γεωργικών εκμεταλλεύσεων κ.λ.π.</p>
          <p>- Την αντικατάσταση ξύλινων θερμοκηπίων με σύγχρονα και την εγκατάσταση νέων συστημάτων λειτουργίας τους (θέρμανσης με βιομάζα /ηλιακή ενέργεια, συστήματα υδρονέφωσης διάφοροι αυτοματισμοί κ.λ.π.)</p>
          <p>- Την κατασκευή και εξοπλισμό κτηνιατρικών μονάδων για τη στήριξη των προγραμμάτων εξυγίανσης του ζωικού κεφαλαίου, γενετικής βελτίωση και τη μετεγκατάσταση κτηνοτροφικών μονάδων.</p>
          <p>- Τη συμπλήρωση του εξοπλισμού των εργαστηρίων ποιοτικού και φυτοϋγειονομικού ελέγχου, και των γεωργικών προειδοποιήσεων.</p>
          <p>- Παρεμβάσεις για την προστασίας και ανάδειξη του φυσικού περιβάλλοντος και αποκατάσταση τοπίου.</p>
          <p>- Την προώθηση σήμανση τοπικών προϊόντων ποιότητας, την ανάπτυξη - βελτίωση των αγροτικών υποδομών και την αναβάθμιση αγροτικών οικισμών.</p>
          <p>Εκτός των ανωτέρω στα πλαίσια εφαρμογής του Κ. 866/90 ενισχύεται η επενδυτική δραστηριότητα για τη βελτίωση των δομών μεταποίησης, και εμπορίας των γεωργικών προϊόντων, ενώ με την εφαρμογή του Κ. 2328/91 πέραν των κινήτρων που χορηγούνται για τον εκσυγχρονισμό των εκμεταλλεύσεων και την εγκατάσταση νέων γεωργών, προβλέπονται έργα για τη βελτίωση των βοσκότοπων και τέλος η χορήγηση, στους αγρότες των ορεινών προβληματικών περιοχών, της εξισωτικής αποζημίωσης σαν αντιστάθμισμα των μονίμων αντιξοοτήτων που επικρατούν σ' αυτές.</p>
          <p>Η εφαρμογή των ανωτέρω συμβάλλει στον εκσυγχρονισμό του αγροτικού τομέα και στη βελτίωση του εισοδήματος των αγροτών της περιοχής.</p>
          <p>Ο Υπουργός</p>
          <p>Γ. ΜΩΡΑΙΤΗΣ"</p>
          <p>2. Στην με αριθμό 2551/6-6-94 ερώτηση δόθηκε με το υπ' αριθμ. 29068/27-6-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Αναφερόμενοι στην 2551/6-6-94 ερώτηση που κατέθεσε ο βουλευτής ο κ. Ηλ. Βεζδρεβάνης σχετικά με το αντικείμενο του θέματος, σας πληροφορούμε, ότι το Υπουργείο θα εξετάσει τη χρηματοδότηση της Κοινότητας Πέντε Εκκλησιών μέσα στα πλαίσια των οικονομικών του δυνατοτήτων, και μετά από αξιολόγηση των αιτημάτων των ΟΤΑ της Χώρας ανάλογα με τις ανάγκες αυτών.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>3. Στην με αριθμό 2556/6-6-94 ερώτηση δόθηκε με το υπ' αριθμ. 29070/27-6-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Αναφερόμενοι στη 2556/6-6-94 ερώτηση που κατέθεσε ο βουλευτής κ. Ηλ. Βεζδρεβάνης σχετικά με το αντικείμενο του θέματος σας πληροφορούμε, ότι, το Υπουργείο, παρά τις περιορισμένες οικονομικές τού δυνατότητες με την αριθ. 15746/6-4-94 απόφασή του, επιχορήγησε την Κοινότητα Γηρομερίου με το ποσό των 1.000.000 δραχμών για την κάλυψη αναγκών της.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>4. Στην με αριθμό 2559/6-6-94 ερώτηση δόθηκε με το υπ' αριθμ. 1446/28-6-94 έγγραφο από τον Υπουργό Γεωργίας η ακόλουθη απάντηση:</p>
          <p>"Απαντώντας στην ερώτηση με αριθμό 2559/6/6/94 που κατέθεσε o Βουλευτής κ. Μάνος Φραγκιαλουδάκης αναφορικά με το παραπάνω θέμα, σας πληροφορούμε τα ακόλουθα:</p>
          <p>1) Η κήρυξη μιας εκτάσεως ως αναδασωτέας δεν σημαίνει υποχρεωτικά και την άμεση έναρξη</p>
          <p>εργασιών τεχνητής αναδάσωσης. Αυτό γίνεται επειδή πολλές φορές επιτυγχάνεται φυσική αναδάσωση των εκτάσεων των οποίων η βλάστηση καταστρέφεται και δεν απαιτείται η τεχνητή αναδάσωση.</p>
          <p>2) Εφ όσον απαιτηθεί η τεχνητή αναδάσωση μιας εκτάσεως αυτό θα γίνει σύμφωνα με το πρόγραμμα και τις πιστώσεις που διαθέτει η Υπηρεσία αναδασώσεων.</p>
          <p>3) Όσον αφορά στα ιδιοκτησιακά ζητήματα και στα θέματα των προστίμων, που αναφέρονται, το Υπουργείο Γεωργίας μελετά τα προβλήματα που έχουν δημιουργηθεί από την εφαρμογή των σχετικών νόμων προκειμένου να δοθούν οι σωστότερες λύσεις στα θέματα αυτά.-</p>
          <p>0 Υφυπουργός</p>
          <p>Φ. ΚΩΝΣΤΑΝΤΙΝΟΥ"</p>
          <p>5. Στην με αριθμό 2560/6-6-94 ερώτηση με το υπ' αριθμ.1447/28-6-94 έγγραφο από τον Υπουργό Γεωργίας η ακόλουθη απάντηση:</p>
          <p>"Απαντώντας στην Ερώτηση με αριθμό 2560/6.6.94, που κατέθεσε ο Βουλευτής κ. Μ. Φραγκιαλουδάκης αναφορικά με το παραπάνω θέμα σας πληροφορούμε ότι το καθεστώς της σταφίδας (ΚΟΑ σταφίδων) αναλυτικά περιγράφεται στους Κοινοτικούς Κανονισμούς του Συμβουλίου 426/86 (L 49) (παλιό καθεστώς), 2201/90 και 2202/90 (L 201) το μεταβατικό και μελλοντικό καθεστώς.</p>
          <p>Μέχρι σήμερα έχουν γίνει τρεις συσκέψεις στο Υπ. Γεωργίας με την συμμετοχή εκπροσώπων τόσον της παραγωγικής όσο και μεταποιητικής πλευράς και στις αρχές Ιουλίου θα γίνει οπωσδήποτε καινούργια σύσκεψη μετά την αναμενόμενη δημοσιοποίηση της έκθεσης της Επιτροπής προς το συμβούλιο. Είναι γεγονός ότι το καινούργιο καθεστώς σταφίδων έχει καθοριστεί επακριβώς από την αναθεώρηση της ΚΟΑ το 1990. Πάντως θεωρείται πολύ δύσκολο να επιτευχθούν δομικές αλλαγές της ΚΟΑ σταφίδων. Το Υπουργείο σε συνεργασία με τους ενδιαφερόμενους φορείς θα προσπαθήσει να επιτύχει το καλύτερο δυνατό.</p>
          <p>Ο Υφυπουργός</p>
          <p>Φ. ΚΩΝΣΤΑΝΤΙΝΟΥ"</p>
          <p>6. Στην με αριθμό 2561/6-6-94 ερώτηση δόθηκε με το υπ' αριθμ. 29071/27-6-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Aναφερόμενοι στην 2561/6-6-94 ερώτηση που κατέθεσε ο Βουλευτής κ. Ηλ. Βεζδρεβάνης, σχετικά με το αντικείμενο του θέματος σας πληροφορούμε ότι το Υπουργείο, παρά τις περιορισμένες οικονομικές του δυνατότητες με την αριθμ. 15746/6-4-94 απόφασή του, επιχορήγησε την Κοινότητα Γηρομερίου με το ποσό των 1.000.000 δραχμών, για την κάλυψη αναγκών της.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>7. Στην με αριθμό 2563/6-6-94 ερώτηση δόθηκε με το υπ' αριθμ. 29069/27-6-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Aναφερόμενοι στην 2563/6-6-94 ερώτηση που κατέθεσε ο Βουλευτής κ. Ηλ. Βεζδρεβάνης σχετικά με το αντικείμενο του θέματος, σας πληροφορούμε ότι, το Υπουργείο θα εξετάσει τη χρηματοδότηση της Κοινότητας Πλατάνου, μέσα στα πλαίσια των οικονομικών του δυνατοτήτων, και μετά την αξιολόγηση των αιτημάτων των ΟΤΑ της Χώρας ανάλογα με τις ανάγκες αυτών.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>8. Στην με αριθμό 2574/2-6-94 ερώτηση δόθηκε με το υπ' αριθμ. 1448/28-6-94 έγγραφο από τον Υπουργό Γεωργίας η ακόλουθη απάντηση:</p>
          <p>"Aπαντώντας στην ερώτηση με αριθμό 2574/7.6.94, που κατέθεσαν οι Βουλευτές κ.κ. Α. Ακριβάκης, Χ. Κηπουρός, Ν. Λαμπαδάρης, Δ. Γαϊτανίδης, Χ. Δαμιανίδης, αναφορικά με το παραπάνω θέμα σας στέλνουμε για ενημέρωσή σας τα αριθμ. 005/94/15.6.94 και 389/13.6.94 έγγραφο της Τράπεζας Κεντρικής Ελλάδος Α.Ε.</p>
          <p>Ο Υπουργός</p>
          <p>Γ. Μωραϊτης"</p>
          <p>Σημ.: Tα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).</p>
          <p>9. Στην με αριθμό 2582/8-6-94 ερώτηση δόθηκε με το υπ' αριθμ. 29396/28-6-94 έγγραφο από τον Υπουργό Εσωτερικών η ακόλουθη απάντηση:</p>
          <p>"Aπαντώντας στην 2582/8-6-94 ερώτηση του Βουλευτή Αθανασίου Χειμάρα, αναφορικά με την καταβολή της εκλογικής αποζημίωσης στους υπαλλήλους των οργανισμών τοπικής αυτοδιοίκησης για τις Ευρωεκλογές της 12ης Ιουνίου 1994, σας πληροφορούμε τα εξής:</p>
          <p>1. Σύμφωνα με τις διατάξεις του άρθρου 123 της νομοθεσίας για την εκλογή Βουλευτών (Π.Δ. 92/1994) σε κάθε εκλογή εγκρίνεται, με απόφαση του Υπουργού Εσωτερικών, η συγκρότηση ειδικών συνεργείων από υπαλλήλους των Δήμων και Κοινοτήτων, στους οποίους καταβάλλεται ειδική εκλογική αποζημίωση.</p>
          <p>2. Το ύψος της ειδικής αποζημίωσης είναι ανάλογο με το χρόνο απασχόλησης και την παρεχόμενη εργασία για την προπαρασκευή και διενέργεια των εκλογών. Επίσης είναι ανάλογο με τις δυνατότητες των πιστώσεων που εγκρίνονται κάθε φορά από τον κρατικό προϋπολογισμό και διατίθενται μέσω του ειδικού προϋπολογισμού εκλογών του Υπουργείου μας, για δαπάνες προπαρασκευής και διενέργειας των συγκεκριμένων εκλογών.</p>
          <p>Με την 27109/15-6-94 απόφαση του Υπουργού Εσωτερικών εγκρίθηκε η καταβολή εφάπαξ ειδικής εκλογικής αποζημίωσης στους μονίμους και με σύμβαση εργασίας ιδιωτικού δικαίου αορίστου χρόνου υπαλλήλους των δήμων και συνδέσμων αυτών, των δημοτικών νομικών προσώπων, καθώς επίσης και στους τακτικούς και με σύμβαση εργασίας ιδιωτικού δικαίου αορίστου χρόνου κοινοτικούς υπαλλήλους, για την προσφορά από αυτούς πρόσθετης και έκτακτης εργασίας κατά την προπαρασκευή και διενέργεια των Ευρωεκλογών της 12ης Ιουνίου 1994, των Νομαρχιακών, των δημοτικών και κοινοτικών εκλογών του Οκτωβρίου 1994 που θα πραγματοποιηθούν μέσα στο 1994 το ύψος της οποίας ανέρχεται σε εκατόν εξήντα πέντε χιλιάδες (165.000) δραχμές για κάθε υπάλληλο και για όλες τις εκλογές.</p>
          <p>Ο Υπουργός</p>
          <p>Α. ΤΣΟΧΑΤΖΟΠΟΥΛΟΣ"</p>
          <p>10. Στην με αριθμό 2584/9-6-94 ερώτηση δόθηκε με το υπ' αριθμ. 1304/28-6-94 έγγραφο από τον Υπουργό Υγείας η ακόλουθη απάντηση:</p>
          <p>"Απαντώντας στην ερώτηση 2589/9-6-94 του Βουλευτού κ. Παν. Ψωμιάδη και στα θιγόμενα σ' αυτή ασφαλιστικά θέματα αρμοδιότητάς μας που απασχολούν τον κλάδο των οικοδόμων, σας γνωρίζουμε τα ακόλουθα:</p>
          <p>1. To όριο ηλικίας συνταξιοδότησης των οικοδόμων εξακολουθεί να είναι το 58ο για όσους έχουν υπαχθεί στην ασφάλιση μέχρι 31.12.92 και σε καμία περίπτωση δεν μπορεί να θεωρηθεί χαμηλό, συγκρινόμενο με τα ισχύοντα σε άλλες Ευρωπαϊκές χώρες.</p>
          <p>Με δεδομένη την οικονομική κατάσταση του Ιδρύματος δεν είναι δυνατή οποιαδήποτε άλλη μείωσή του.</p>
          <p>2. Οι διατάξεις των τριών νόμων της προηγούμενης τριετίας μελετώνται από Ειδική Επιτροπή που έχει συσταθεί και λειτουργεί στη ΓΓΚΑ με σκοπό τον εντοπισμό των αδικιών με απώτερο σκοπό την αποκατάστασή τους μελλοντικά.</p>
          <p>3. Με τις διατάξεις του άρθρου 66 του ν. 2084/92, οι συντάξεις και τα κατώτατα όρια που χορηγεί το ΙΚΑ αναπροσαρμόζονται κατά το ποσοστό αναπροσαρμογής των συντάξεων των δημοσίων υπαλλήλων.</p>
          <p>Για το 1994 οι συντάξεις και τα κατώτατα όρια αυξήθηκαν κατά 5% από 1.1.94 και 5% από 1.7.94. Στο τέλος του έτους θα χορηγηθεί διορθωτικό ποσό σε περίπτωση που οι ήδη χορηγηθείσες αυξήσεις δεν καλύπτουν το επίπεδο του πληθωρισμού. Το αίτημα για επανασύνδεση του κατώτατου ορίου με το ημερομίσθιο του ανειδίκευτου εργάτη προς το παρόν δεν μπορεί να αντιμετωπιστεί.</p>
          <p>4. Όσον αφορά τον επανυπολογισμό των συντάξεων του ΤΕΑΕΔΞΕ, που έχουν απονεμηθεί από 1.1.1987 μέχρι 31.12.1990, και κατά τον αρχικό υπολογισμό των οποίων δεν έγινε ορθή εφαρμογή διάταξης του άρθρου 18 του Κανονισμού Παροχών του Ταμείου (Π.Δ. 210/1980), έχουν συγκροτηθεί ομάδες εργασίας με την Απόφαση του Υπουργείου μας Γ12/614/8-4-1994. Με την απόφαση αυτή καθορίζεται και ο τρόπος αποζημίωσης των μελών αυτών ομάδων, ως και η χρονική περίοδος λειτουργίας τους για την ολοκλήρωση του συγκεκριμένου έργου με έναρξη την 1.4.1994 και λήξη την 31.12.1994.</p>
          <p>Για τους συνταξιούχους που έχουν συνταξιοδοτηθεί πριν από την ημερομηνία της 1/1/1987, αλλά και τους συνταξιοδοτούμενους από 1/1/1991 και μετά δεν τίθεται θέμα, αφού η σύνταξή τους έχει υπολογισθεί με βάση τις σχετικές διατάξεις.</p>
          <p>Ο Υφυπουργός</p>
          <p>Φ. ΙΩΑΝΝΙΔΗΣ"</p>
          <p>11. Στην με αριθμό 2591/10-6-94 ερώτηση δόθηκε με το υπ' αριθμ. 1451/28-6-94 έγγραφο από τον Υπουργό Γεωργίας η ακόλουθη απάντηση:</p>
          <p>"Απαντώντας στην ερώτηση με αριθμό 2591/10-6-94, που κατέθεσε ο Βουλευτής κ. Γ. Σούρλας αναφορικά με το παραπάνω θέμα στα πλαίσια των αρμοδιοτήτων μας, πληροφορούμε ότι: Το Νομαρχιακό πρόγραμμα αγροτικού εξηλεκτρισμού του Νομού Μαγνησίας έχει ήδη εγκριθεί από το οικείο Νομαρχιακό Συμβούλιο και εντός των προσεχών ημερών θα αρχίσει η υλοποίησή του.</p>
          <p>Ο Υπουργός</p>
          <p>Γ. ΜΩΡΑΙΤΗΣ"</p>
          <p>12. Στην με αριθμό 2614/10-6-94 ερώτηση δόθηκε με το υπ' αριθμ. 1453/28-6-94 έγγραφο από τον Υπουργό Γεωργίας η ακόλουθη απάντηση:</p>
          <p>"Απαντώντας στην Ερώτηση με αριθμό 2614/10.6.94, που κατέθεσε ο Βουλευτής κ. Η. Βεζδρεβάνης αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε ότι εκπονείται ήδη η Οριστική μελέτη του αρδευτικού δικτύου κάμπου Μαργαριτίου Ν. Θεσπρωτίας και αφορά Καθαρή Γεωργική έκταση 12.690 στρ.</p>
          <p>Η υδροδότηση του έργου προβλέπεται να γίνει με εκμετάλλευση του υπόγειου υδροφορέα, με ανόρυξη γεωτρήσεων, σύμφωνα και με σχετική Υδρογεωλογική μελέτη της περιοχής.</p>
          <p>Έχουν ήδη ανορυχθεί 9 γεωτρήσεις η παροχή των οποίων επαρκεί για άρδευση περίπου 10.000 στρ. της έκτασης του κάμπου Μαργαριτίου για την οποία εκπονείται Οριστική μελέτη του αρδευτικού δικτύου, ενώ δημιουργείται πρόβλημα επάρκειας νερού για την υπόλοιπη έκταση των 2.690 στρ. που ήδη μελετάται.</p>
          <p>Αν στο μέλλον, μετά την κατασκευή και λειτουργία του έργου υπάρξουν οι δυνατότητες για άρδευση και άλλων εκτάσεων, με την εξασφάλιση επιπλέον ποσότητας αρδευτικού νερού στη περιοχή, τότε θα εξετασθεί και η περίπτωση επέκτασης του αρδευτικού δικτύου Μαργαριτίου στη περιοχή του κάμπου Μαζαρακιάς.</p>
          <p>Ο Υπουργός</p>
          <p>Γ. ΜΩΡΑΙΤΗΣ"</p>
          <p>13. Στην με αριθμό 2616/10-6-94 ερώτηση δόθηκε με το υπ' αριθμ. 1454/28-6-94 έγγραφο από τον Υπουργό Γεωργίας η ακόλουθη απάντηση:</p>
          <p>"Απαντώντας στην ερώτηση με αριθμό 2616/10/6/94, που κατέθεσε ο Βουλευτής κ. Η. Βεζδρεβάνης, αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι ήδη έχει ανατεθεί η εκπόνηση της οριστικής μελέτης του έργου αξιοποίησης περιοχής Μαραγριτίου Ν. Θεσπρωτίας (εκπόνηση οριστικής μελέτης αρδευτικού δικτύου κάμπου Μαργαριτίου) που αφορά καθαρή γεωργική γη έκτασης 12.690 στρ.</p>
          <p>Η άρδευση αυτής της έκτασης προβλέπεται να γίνει με εκμετάλλευση του υπογείου υδροφορέα, με ανόρυξη γεωτρήσεων, σύμφωνα και με σχετική Υδρογεωλογική μελέτη της περιοχής.</p>
          <p>Έχουν ανορυχθεί 9 γεωτρήσεις η παροχή των οποίων επαρκεί για την άρδευση περίπου 10.000 στρεμ. και σε αυτή την φάση πρόκειται να εξυπηρετήσουν την έκταση του κάμπου Μαργαριτίου για την οποία εκπονείται η οριστική μελέτη αρδευτικού δικτύου, ενώ δημιουργείται πρόβλημα επάρκειας ακόμα και γι' αυτήν την έκταση που ήδη μελετάται.</p>
          <p>Αν στο μέλλον, μετά την κατασκευή και λειτουργία του έργου υπάρξουν οι δυνατότητες για άρδευση και άλλων εκτάσεων, με την εξασφάλιση επι πλέον ποσότητας αρδευτικού νερού στην περιοχή, τότε θα εξετασθεί και η περίπτωση επέκτασης του αρδευτικού δικτύου στην περιοχή κάμπου Φασκομηλιάς.</p>
          <p>Ο Υπουργός</p>
          <p>Γ. ΜΩΡΑΙΤΗΣ"</p>
          <p>14. Στην με αριθμό 2637/14-6-94 ερώτηση δόθηκε με το υπ' αριθμ. 794/27-6-94 έγγραφο από τον Υπουργό Εξωτερικών η ακόλουθη απάντηση:</p>
          <p>Απάντηση στην υπ' αριθμ. 2637 ερώτηση που κατέθεσε ο βουλευτή κ. Π. Ψωμιάδης.</p>
          <p>Όπως στο παρελθόν, έτσι και τους τελευταίους μήνες, η Ελληνική Κυβέρνηση προέβη σε σειρά ενεργειών για τη διασφάλιση των εμπραγμάτων δικαιωμάτων επί ακινήτων των Ελλήνων υπηκόων στην Τουρκία, της οποίας η δικαστική πρακτική δεν φαίνεται να θεωρεί κατηργημένη τη Μυστική Απόφαση του 1964, που απαγόρευε κάθε εμπράγματη δικαιοπραξία των Ελλήνων υπηκόων στην Τουρκία.</p>
          <p>Η Κυβέρνηση της Ελλάδος θεωρεί πράγματι ωμή παραβίαση της Συμφωνίας που επιτεύχθηκε το 1988 μεταξύ ΕΟΚ-Τουρκίας για την άρση, με αναδρομικά αποτελέσματα, του μυστικού διατάγματος του 1964, με αντάλλαγμα την εκ μέρους της Ελλάδος υπογραφή σχετικού Πρωτοκόλλου Προσαρμογής, την ακολουθούμενη παρελκυστική τουρκική τακτική. Γι' αυτό έθεσε πρόσφατα το θέμα, κατά τον πλέον εναργή τρόπο, στα πλαίσια των αρμοδίων Κοινοτικών Οργάνων με σκοπό την επαναπόδοση στους Έλληνες υπηκόους όλων των δικαιωμάτων που οφείλει να παρέχει η Τουρκία τόσο στους δικούς της όσο και στους υπηκόους της Eυρωπαϊκής Ένωσης.</p>
          <p>Υπουργός</p>
          <p>ΚΑΡΟΛΟΣ ΠΑΠΟΥΛΙΑΣ"</p>
          <p>15. Στην με αριθμό 2653/16-6-94 ερώτηση δόθηκε με το υπ' αριθμ. 3403/27-6-94 έγγραφο από τον Υπουργό Υγείας η ακόλουθη απάντηση:</p>
          <p>"Απαντώντας στην 2653/16-6-94 Ερώτησή σας η οποία κατατέθηκε στη Βουλή από τον βουλευτή κ. Α. Νικόπουλο, σας πληροφορούμε ότι σε ομοίου περιεχομένου ερώτηση έχει δοθεί απάντηση στη Βουλή με το Φ. ΒΟΥΛ. 3212/9-6-94 εγγραφό μας, φωτοαντίγραφο του οποίου σας στέλνουμε.</p>
          <p>Ο Υφυπουργός</p>
          <p>ΦΟΙΒΟΣ ΙΩΑΝΝΙΔΗΣ"</p>
          <p>Σημ: Το σχετικό έγγραφο ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).</p>
        </speech>
        <speech by="apostolos_kaklamanis" eId="debate_1994-07-01_speech_2">
          <from>Απόστολος Κακλαμάνης</from>
          <p>Κύριοι συνάδελφοι, έχω τη τιμή να ανακοινώσω στο Σώμα το δελτίο επικαίρων ερωτήσεων της Δευτέρας 4ης Ιουλίου 1994 και ώρα 18.00'.</p>
          <p>1. - Η με αριθμό 277/28.6.94 επίκαιρη ερώτηση του Βουλευτή της Νέας Δημοκρατίας κ. Θωμά Σερέτη προς τον Υπουργό Γεωργίας, σχετικά με τις πρωτοβουλίες της Κυβέρνησης κατά τη διάρκεια της Προεδρίας της Ελλάδος της Ευρωπαϊκής Ένωσης για τροποποίηση του καθεστώτος ποσοστώσεων στην παραγωγή αγελαδινού γάλατος κ.λπ.</p>
          <p>2. - Η με αριθμό 273/27.6.94 επίκαιρη ερώτηση του Βουλευτή της Πολιτικής Άνοιξης κ. Νικήτα Βενιζέλου προς τον Υπουργό Εξωτερικών, σχετικά με τον αποκλεισμό της Ελληνικής γλώσσας από τα δελτία απογραφής η οποία διενεργείται στα Σκόπια.</p>
          <p>3. - Η με αριθμό 287/29.6.94 επίκαιρη ερώτηση του Βουλευτή του ΚΚΕ κ. Ορέστη Κολοζώφ προς τον Υπουργό Εξωτερικών, σχετικά με τις προθέσεις της Κυβέρνησης να παρέμβει στους Διεθνείς Οργανισμούς για την προστασία των δικαιωμάτων των Κούρδων της Τουρκίας.</p>
          <p>4. - Η με αριθμό 272/27.6.94 επίκαιρη ερώτηση του Βουλευτή της Νέας Δημοκρατίας κ. Μιχάλη Σιδέρη προς τον Υπουργό Εσωτερικών, σχετικά με το διορισμό Επάρχου στο Επαρχείο της νήσου Σκύρου.</p>
          <p>5. - Η με αριθμός 288/29.6.94 επίκαιρη ερώτηση του Βουλευτή του ΚΚΕ κ. Δήμου Κουμπούρη προς τον Υπουργό Μεταφορών και Επικοινωνιών, σχετικά με τις προθέσεις της Κυβέρνησης να παρέμβει ώστε ο Οργανισμός Αστικών Συγκοινωνιών Αθηνών να προμηθευθεί τα καινούρια λεωφορεία από την ΕΛΒΟ.</p>
        </speech>
        <speech by="apostolos_kaklamanis" eId="debate_1994-07-01_speech_3">
          <from>Απόστολος Κακλαμάνης</from>
          <p>Κύριοι συνάδελφοι, εισερχόμαστε στην ημερήσια διάταξη των</p>
          <p>ΕΠΙΚΑΙΡΩΝ ΕΡΩΤΗΣΕΩΝ</p>
          <p>Πρώτη είναι η με αριθμό 283/29.6.94 επίκαιρη ερώτηση πρώτης επιλογής του Βουλευτή του ΠΑ.ΣΟ.Κ. κ. Βασίλη Κεδίκογλου προς τους Υπουργούς Εθνικής Οικονομίας, Βιομηχανίας-Ενέργειας και Τεχνολογίας, Εργασίας, σχετικά με την ενεργοποίηση των παραγωγικών δυνάμεων, τη δραστηριοποίηση της Εθνικής Τράπεζας και την άμεση λειτουργία των Σωληνουργείων Χαλκίδος.</p>
        </speech>
        <speech by="basileios_kedikoglou" eId="debate_1994-07-01_speech_4">
          <from>ΒΑΣΙΛΕΙΟΣ ΚΕΔΙΚΟΓΛΟΥ</from>
          <p>Κύριε Πρόεδρε, να περιμένουμε τον κύριο Υπουργό.</p>
        </speech>
        <speech by="apostolos_kaklamanis" eId="debate_1994-07-01_speech_5">
          <from>Απόστολος Κακλαμάνης</from>
          <p>Η ερώτηση διαγράφεται, λόγω απουσίας του κυρίου Υπουργού Εθνικής Οικονομίας.</p>
        </speech>
        <speech by="basilis_kedikoglou" eId="debate_1994-07-01_speech_6">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Ας περιμένουμε λιγάκι, κύριε Πρόεδρε. Θα την επαναφέρουμε -δεν πρόκειται να την αποφύγουν- γιατί πρέπει να συζητηθεί. Είχα παρακαλέσει τις υπηρεσίες να κρατηθεί για το τέλος.</p>
        </speech>
        <speech by="apostolos_kaklamanis" eId="debate_1994-07-01_speech_7">
          <from>Απόστολος Κακλαμάνης</from>
          <p>Ναι, κύριε Κεδίκογλου, αλλά έχει ειδοποιηθεί ο κύριος Υπουργός, ο οποίος όφειλε να είναι εδώ.</p>
        </speech>
        <speech by="basilis_kedikoglou" eId="debate_1994-07-01_speech_8">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Αν είναι απόφαση του Προέδρου της Βουλής.</p>
        </speech>
        <scene>(Στο σημείο αυτό εισέρχεται στην Αίθουσα ο Υφυπουργός Βιομηχανίας, Ενέργειας και Τεχνολογίας κ. Χρήστος Πάχτας)</scene>
        <speech by="xristos_paxtas" eId="debate_1994-07-01_speech_9">
          <from>ΧΡΗΣΤΟΣ ΠΑΧΤΑΣ</from>
          <p>Δεν είμαι, αλλά...</p>
        </speech>
        <speech by="apostolos_kaklamanis" eId="debate_1994-07-01_speech_10">
          <from>Απόστολος Κακλαμάνης</from>
          <p>Θα απαντήσει στην ερώτηση ο κύριος Υφυπουργός Βιομηχανίας.</p>
        </speech>
        <speech by="xristos_paxtas" eId="debate_1994-07-01_speech_11">
          <from>ΧΡΗΣΤΟΣ ΠΑΧΤΑΣ</from>
          <p>Ναι, κύριε Πρόεδρε.</p>
        </speech>
        <speech by="apostolos_kaklamanis" eId="debate_1994-07-01_speech_12">
          <from>Απόστολος Κακλαμάνης</from>
          <p>Θα ήθελα να πω στους κυρίους Υπουργούς ότι η ώρα ενάρξεως της συνεδριάσεως είναι καθορισμένη και καμία άλλη δραστηριότητα δεν δικαιολογεί την απουσία από τη Βουλή στον καθορισμένο χρόνο.</p>
          <p>Η επίκαιρη ερώτηση του κ. Κεδίκογλου συνοπτικά έχει ως εξής:</p>
          <p>"Η Διοίκηση της Εθνικής Τράπεζας (ΕΤΕ) αδιαφορεί για την ενεργοποίηση των παραγωγικών δυνάμεων, τη βεβαία απασχόληση ανέργων, την εξυγίανση των Επιχειρήσεων και την εμπέδωση της αξιοκρατίας και της πίστεως της ΕΤΕ. Ζημιώνει κατά πρώτο λόγο την ΕΤΕ, εμπαίζει τους ανέργους των Σωληνουργείων Χαλκίδας, αδιαφορεί για τα Τσιμέντα Χαλκίδος και στελεχώνει καταστήματα και υπηρεσίες με ανθρώπους της αυλής της και Συνδικαλιστικούς παράγοντας. Αδιαφορεί πλήρως για θεσμικές ρυθμίσεις στελέχωσης των καταστημάτων και υπηρεσιών, μέσω αδιάβλητων διαγωνισμών. Τέλος, ακόμη δεν εξεδόθη εγκύκλιος για τη ρύθμιση των χρεών των μεταποιητικών Επιχειρήσεων του Νομού Ευβοίας.</p>
          <p>Ερωτώνται οι κύριοι Υπουργοί και παρακαλούνται να πληροφορήσουν τη Βουλή, ποια μέτρα θα λάβουν για την ενεργοποίηση των παραγωγικών δυνάμεων, τη δραστηριοποίηση της ΕΤΕ, την άμεση λειτουργία των Σωληνουργείων Χαλκίδος, την εξυγίανση των Τσιμέντων Χαλκίδος και επί τέλους την έναρξη της ρύθμισης των χρεών των Μεταποιητικών Επιχειρήσεων του Νομού Ευβοίας".</p>
          <p>Ο Υφυπουργός Βιομηχανίας, Ενέργειας και Τεχνολογίας, κ. Πάχτας, θα απαντήσει εκ μέρους της Κυβερνήσεως.</p>
          <p>Ορίστε, κύριε Υπουργέ, έχετε το λόγο.</p>
        </speech>
        <speech by="xristos_paxtas" eId="debate_1994-07-01_speech_13">
          <from>ΧΡΗΣΤΟΣ ΠΑΧΤΑΣ</from>
          <p>Κύριε Πρόεδρε, ο κύριος συνάδελφος, έχει απόλυτο δίκιο στις ανησυχίες του όσον αφορά τα Σωληνουργία Χαλκίδας και τα Τσιμέντα Χαλκίδας. Είναι δύο επιχειρήσεις που βρίσκονται σε μια ήδη φθίνουσα περιοχή, που τόσο έχει χτυπηθεί από την αποβιομηχάνιση που έχει συντελεστεί τα τελευταία χρόνια. Είναι μια περιοχή που έχει ανάγκη της στοργής και της ευαισθησίας της Πολιτείας, όσο -ίσως- καμία άλλη στην Πατρίδα μας. Υπάρχουν καθυστερήσεις, άλλες είναι δικαιολογημένες και άλλες αδικαιολόγητες. Νομίζω ότι η Πολιτεία έχει ευθύνη και πρέπει να αγκαλιάσει με διαφορετικούς ρυθμούς και με άλλη στοργή τα προβλήματα που δημιουργούνται στις περιοχές αυτές.</p>
          <p>Όσον αφορά τα Σωληνουργία Χαλκίδας, θα ήθελα να σας πω, κύριε συνάδελφε, ότι από την ενημέρωση που έχουμε από την ΕΤΕ, φαίνεται πως βρισκόμαστε σε ένα τελικό στάδιο. Έχει ήδη υπογραφεί η σύμβαση πώλησης και έχει ζητηθεί από το νέο ιδιοκτήτη να αναλάβει τη διαχείριση και τη λειτουργία του εργοστασίου. Είχα την ευκαιρία πρόσφατα να επισκεφθώ την περιοχή της Χαλκίδας, και της Εύβοιας ευρύτερα, και είδα πράγματι το σθένος και τη δυναμική με την οποία οι εργαζόμενοι, όλα αυτά τα χρόνια, κράτησαν την Σωληνουργία σε ετοιμότητα λειτουργίας. Νομίζω λοιπόν ότι βρισκόμαστε στο τελικό στάδιο για την επαναλειτουργία της. Το σημαντικό είναι ότι έχει ολοκληρωθεί το στάδιο μεταβίβασης των περιουσιακών στοιχείων. Τα διαδικαστικά ζητήματα είναι αυτά που είναι χρονοβόρα, αυτά που χρονίζουν. Χρειάζεται, όμως, να επιταχύνουμε, γιατί ήδη αρκετά καθυστερήσαμε.</p>
          <p>Μια σημαντική παρέμβαση, που έχουμε κάνει, είναι ότι επαναφέροντας τη ΔΕΗ, την ΕΥΔΑΠ, τη ΔΕΠ και τις θυγατρικές τους εταιρείες ξανά στο ενιαίο σύστημα προμηθειών, δίνουμε πλέον τη δυνατότητα σε όλες τις ελληνικές βιομηχανίες -άρα και στην Ελληνική Σωληνουργία- να έχουν μια ουσιαστικότερη προοπτική. Γνωρίζουμε ότι σήμερα κατασκευάζεται στη Χώρα μας το μεγαλύτερο έργο, το μετρό, και δεν καταναλώνει ούτε ένα μέτρο σωλήνα ελληνικής κατασκευής. Δίνεται λοιπόν και μια ώθηση, πέρα από την άμεση έναρξη της λειτουργίας της Σωληνουργίας, προοπτικά για τη βιωσιμότητα της Σωληνουργίας Χαλκίδας στην περιοχή του Νομού Εύβοιας.</p>
        </speech>
        <speech by="basilis_kedikoglou" eId="debate_1994-07-01_speech_14">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Χαίρομαι γιατί επιβαρύνετε ακόμη τη θέση της ΕΤΕ μ'αυτά που λέτε!</p>
        </speech>
        <speech by="ristos_paxtas" eId="debate_1994-07-01_speech_15">
          <from>ΡΗΣΤΟΣ ΠΑΧΤΑΣ</from>
          <p>Όσον αφορά τα Τσιμέντα Χαλκίδας, είναι γνωστό ότι η υπόθεση των Τσιμέντων Χαλκίδας είναι ένα τεράστιο ζήτημα για όλους μας. Η σημερινή διοίκηση της Τράπεζας, έχει την υπόθεση αυτή στα πρώτα μελήματά της και με υπευθυνότητα και με ιδιαίτερη προσοχή προσπαθεί για την εξεύρεση καλύτερης λύσης, σε συνεργασία πάντοτε με τις αρμόδιες αρχές. Την επόμενη βδομάδα, είναι προγραμματισμένη μια συνάντηση των διοικητών όλων των τραπεζών για να δούμε πώς θα αντιμετωπίσουμε συλλογικά το θέμα των τσιμέντων Χαλκίδας, τα οποία πράγματι βρίσκονται σε μια πορεία κατάρρευσης.</p>
          <p>Θα σας διαβάσω, κύριε συνάδελφε, όσον αφορά το τρίτο σημείο, τα απαντητικά στοιχεία της ΕΤΕ σε σχέση με τις τοποθετήσεις των στελεχών που αναφέρατε. "Ως προς το θέμα της στελέχωσης των καταστημάτων και των υπηρεσιών της ΕΤΕ, είναι προφανές ότι ο ερωτών κύριος Βουλευτής, αναφέρεται στο υποκατάστημα Ιστιαίας της ΕΤΕ, για το διευθυντή του οποίου είχε απευθυνθεί προσφάτως στη διοίκηση της Τράπεζας. Και για το υποκατάστημα όμως αυτό, όπως και για τα λοιπά, η διοίκηση επιλέγει τα στελέχη με γνώμονα την υπηρεσιακή τους κατάρτιση και τα τυπικά και ουσιαστικά τους προσόντα με αδιάβλητα κριτήρια στα πλαίσια της αξιοκρατίας και των εισηγήσεων των αρμοδίων οργάνων, όπως θεσμοθετήθηκαν ακριβώς για την επιλογή των αρίστων".</p>
          <p>Δεν γνωρίζω καθόλου το θέμα, απλά σας μεταβίβασα την ανακοίνωση της Εθνικής Τράπεζας. Σας ευχαριστώ.</p>
        </speech>
        <speech by="apostolos_kaklamanis" eId="debate_1994-07-01_speech_16">
          <from>Απόστολος Κακλαμάνης</from>
          <p>Ο κ. Κεδίκογλου έχει το λόγο.</p>
        </speech>
        <speech by="basilis_kedikoglou" eId="debate_1994-07-01_speech_17">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Πρόεδρε, η Εθνική Τράπεζα ελέγχει το 40% της ελληνικής οικονομίας. Κύριε Υπουργέ, σας εξηπάτησε ο διοικητής όταν ερχόμενος στη Χαλκίδα δηλώνατε πως τη Δευτέρα το εργοστάσιο αρχίζει; Σας εξηπάτησε, ναι ή όχι; Πώς το ανέχεσθε; Πώς το δέχεσθε Υπουργός εσείς να σας λέει ο διοικητής της Τράπεζας ότι αρχίζει το εργοστάσιο τη Δευτέρα και να εκτίθεσθε; Να</p>
          <p>εκτίθεται μια Κυβέρνηση ολόκληρη; Ποιος; Ένας διοικητής. Πώς μπορεί αυτός να εξαπατά κυβέρνηση και Υπουργούς; Πώς μπορεί να εκθέτει έναν Υπουργό απέναντι στην κοινή γνώμη της Χαλκίδος; Πώς είναι καταγραμμένη αυτή η παρουσία σας; Αυτό δεν το σκεφθήκατε όταν μου λέγατε αυτά που μου είπατε;</p>
          <p>Μόνος σας είπατε: Τι σημασία έχουν τα Σωληνουργεία! Και ήρθε, κύριε Πρόεδρε, η διοίκηση να μας πει ότι τάχα είχα ενδιαφέρον για το κατάστημα της Ιστιαίας. Φυσικά έχουμε ενδιαφέρον για το πώς στελεχώνονται όλα τα καταστήματα μιας κρατικής τράπεζας. Και του απέστειλα σημείωμα. Να το δημοσιεύσει, αν νομίζει ότι το σημείωμα αυτό είχε κάποια παρέμβαση παράνομης μορφής. Και το δίνω στη δημοσιότητα εγώ σήμερα. Επικαλούμαι την αξιοκρατία και δεν βρήκε ένα στοιχείο να υποστηρίξει τα θέματά του.</p>
          <p>Και είναι λυπηρό ότι ήρθαν προς αρωγή της παρέας που παριστάνει τη διοίκηση στην Εθνική Τράπεζα και ορισμένοι παράγοντες του συνδικαλιστικού κινήματος της Εθνικής Τράπεζας. Και δεν βρήκαν μία λέξη για να συμπαρασταθούν στους ανέργους, που είδατε. 28 μήνες φυλάνε το εργοστάσιο. Μία λέξη δεν βρήκαν. Και βρήκαν να συμπαρασταθούν σε ποιον; Σε μια διοίκηση η οποία, κύριε Πρόεδρε, εξέδωσε μία απόφαση χωρίς αιτιολογία. Έχοντας υπόψη, λέει, ότι είμαι ο διοικητής, απαλλάσσω από τα καθήκοντά του τον τάδε, χωρίς αιτιολογία. Τέτοια απόφαση έχει να δει η ελληνική κοινή γνώμη από την εποχή της χούντας. Αυτή είναι διοίκηση που έχετε, κύριε Υπουργέ; Μ' αυτούς θα κάνετε ανάκαμψη; Με την παρέα αυτή θα κάνετε ανάκαμψη; Κάποτε, όταν γινόταν η Συνέλευση της Εθνικής Τράπεζας, κύριε Πρόεδρε, ήταν μέγα γεγονός. Οι εφημερίδες έγραφαν στην πρώτη σελίδα: Συνέλευση της Εθνικής Τράπεζας. Κοιτάξτε τι λέει ο διοικητής για την εθνική οικονομία. Είδατε πού είναι σήμερα η χθεσινή συνέλευση; Στα ψιλά των εφημερίδων. Αυτή είναι η παρέα, οι Μίρκοι, οι Σταμούλοι και οποιοσδήποτε άλλος. Με παρέα δεν γίνεται. Με ανθρώπους οι οποίοι ήταν υπαλληλάκια, ανέβηκαν επάνω σιγά-σιγά και περιφέρονταν στους διαδρόμους για να καταλάβουν κάποια αξιώματα, δεν γίνεται ανάκαμψη, κύριε Υπουργέ.</p>
        </speech>
        <speech by="apostolos_kaklamanis" eId="debate_1994-07-01_speech_18">
          <from>Απόστολος Κακλαμάνης</from>
          <p>Ο κύριος Υφυπουργός έχει το λόγο.</p>
        </speech>
        <speech by="xristos_paxtas" eId="debate_1994-07-01_speech_19">
          <from>ΧΡΗΣΤΟΣ ΠΑΧΤΑΣ</from>
          <p>Κύριε Πρόεδρε, νομίζω ότι πέρα από τις ανησυχίες και τα ουσιαστικά προβλήματα για την περιοχή, οδηγούμεθα σ' ένα τελικό στάδιο.</p>
        </speech>
        <speech by="basilis_kedikoglou" eId="debate_1994-07-01_speech_20">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Πότε;</p>
        </speech>
        <speech by="apostolos_kaklamanis" eId="debate_1994-07-01_speech_21">
          <from>Απόστολος Κακλαμάνης</from>
          <p>Σας παρακαλώ μη διακόπτετε.</p>
        </speech>
        <speech by="xristos_paxtas" eId="debate_1994-07-01_speech_22">
          <from>ΧΡΗΣΤΟΣ ΠΑΧΤΑΣ</from>
          <p>Έχουν υπογραφεί τα συμβόλαια, το γνωρίζετε. Έχει πάρει εντολή ήδη ο νέος ιδιοκτήτης ν' αρχίσει την λειτουργία. Εκτιμούμε ειλικρινά ότι μέρα με τη μέρα θ' αρχίσει η επαναλειτουργία. Κι αυτό που είναι σημαντικό για μας είναι ότι διαμορφώνονται επιτέλους στην Πατρίδα μας νέοι όροι για να στηρίξουμε όχι μόνο τα Σωληνουργεία Χαλκίδας, στήριξη που ούτως ή άλλως έχει δρομολογηθεί αλλά όλες τις ελληνικές βιομηχανίες με την αντίστοιχη παραγωγική βάση.</p>
          <p>Αυτό που είναι σημαντικό είναι ότι ανατρέπεται μία προηγούμενη πολιτική με την επανένταξη σήμερα του 66% των καταναλωτικών αναγκών του Δημοσίου στο ενιαίο πρόγραμμα κρατικών προμηθειών και θεωρώ ότι από εδώ και πέρα όχι μόνο η επαναλειτουργία των Σωληνουργείων Χαλκίδας διασφαλίζεται με τη μεταβίβαση των περιουσιακών στοιχείων στο νέο ιδιοκτήτη, αλλά και μακροχρόνια με αυτήν την πολιτική που ακολουθούμε θα δοθεί δυνατότητα μέσα από αυτήν την οριστική λύση να ξανανιώσει ο κόσμος αυτός και τη στοργή της Πολιτείας, αλλά και την αναγέννηση της περιοχής μέσα από την πνοή της ελπίδας και της ζωής που θα δοθεί στις επόμενες εβδομάδες.</p>
          <p>Εύχομαι αυτές οι μέρες και αυτές οι βδομάδες να είναι όσο το δυνατόν λιγότερες και ειλικρινά, κύριε συνάδελφε, θα κάνουμε το παν σε συνεργασία με την Εθνική Τράπεζα να επιταχύνουμε αυτήν τη διαδικασία και να μηδενίσουμε το μεταβατικό χρόνο. Κατανοούμε τις ανησυχίες και τις δικές σας και των εργαζομένων.</p>
        </speech>
        <speech by="basilis_kedikoglou" eId="debate_1994-07-01_speech_23">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Υπουργέ, εξαπατάστε. Εύχομαι να μην πείτε mea culpa αύριο.</p>
        </speech>
        <speech by="apostolos_kaklamanis" eId="debate_1994-07-01_speech_24">
          <from>Απόστολος Κακλαμάνης</from>
          <p>Η δεύτερη είναι η με αριθμ. 281/28.6.94 επίκαιρη ερώτηση πρώτης επιλογής του Βουλευτή της Νέας Δημοκρατίας κ. Αναστασίου Κρικέλη προς τον Υπουργό Εσωτερικών, σχετικά με δημοσιεύματα του Ημερήσιου Τύπου αναφερόμενα στην κατάργηση του Νομού Γρεβενών και την προσάρτησή του στο Νομό Κοζάνης.</p>
          <p>Η ερώτηση του κ. Α. Κρικέλη συνοπτικώς έχει ως εξής:</p>
          <p>Την 24/2/1994 με τηλεγράφημά μου στον κύριον Πρωθυπουργό και τον Υπουργό Εσωτερικών ζητούσαν να διαψεύσω δημοσιεύματα του Ημερήσιου Τύπου, περί καταργήσεως του Νομού Γρεβενών.</p>
          <p>Το Υπουργείο Εσωτερικών δεν απάντησε στο τηλεγράφημά μου και ανέθεσε προφανώς σε παράγοντες του νομού να καθησυχάσουν τους κατοίκους και να τους διαβεβαιώσουν ότι δεν θα γίνει καμιά αλλαγή στο Νομό Γρεβενών.</p>
          <p>Το ΒΗΜΑ της 26-6-94 δημοσίευσε ότι με το υπό έκδοση προεδρικό διάταγμα σε εφαρμογή του ν. 2218/1994 μελετάται η προσάρτηση του Νομού Γρεβενών στο Νομό Κοζάνης.</p>
          <p>Όλα τα ανωτέρω έχουν αναστατώσει τους κατοίκους και ερωτάται ο κύριος Υπουργός των Εσωτερικών να ενημερώσει τη Βουλή, αν πρόκειται ή όχι ο Νομός Γρεβενών να αποτελέσει ανεξάρτητη Νομαρχιακή Αυτοδιοίκηση.</p>
          <p>Ο Υφυπουργός Εσωτερικών κ. Γεώργιος Δασκαλάκης έχει το λόγο.</p>
        </speech>
        <speech by="georgios_daskalakis" eId="debate_1994-07-01_speech_25">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Κύριε Πρόεδρε, επειδή σε αυτή τη διαδικασία αλλά και στο περιεχόμενο της ερώτησης νομίζω ότι αρμόζει να διευρύνω λίγο την απάντησή μου για να τελειώνουμε με αυτό το θέμα που τελικά, φοβάμαι πως έρχεται στην επιφάνεια κάθε φορά όχι για να υπηρετήσουμε τον Τόπο από τον οποίο καταγόμαστε ούτε το θεσμό ούτε το νόμο, αλλά καθαρά για λόγους μικροκομματικούς. Αμέσως εξηγούμαι. Πρώτα-πρώτα πρέπει να γίνει σαφές ότι ηγεσία του Υπουργείου Εσωτερικών που ξεκίνησε αυτήν την πορεία, τη μακρά πορεία για τον εκσυγχρονισμό της Δημόσιας Διοίκησης δεν πρόκειται μπροστά σε καμία αντίσταση ή άλλη αντίληψη που μπορεί δημόσια ή όχι να κυκλοφορεί ή προθέσεις οποθενδήποτε και αν προέρχονται να οδηγηθεί σε αναστολή αυτής της πορείας.</p>
          <p>Όσοι λοιπόν ενδεχόμενα προσδοκούν είτε στα Γρεβενά είτε στη Θράκη σε δημιουργία εμποδίων θα διαψευστούν και αυτό πρέπει να γίνει σαφές.</p>
          <p>Η καλύτερη προσφορά στον τόπο γενικότερα στον ελλαδικό χώρο αλλά και στους νομούς είναι όλοι να συνειδητοποιήσουμε τη σημασία αυτής της τομής. Εμείς έχουμε πει κατ' επανάληψη και στους φορείς των Γρεβενών αλλά και γενικότερα σε όλο τον ελλαδικό χώρο, ότι η όποια απόφαση για να εφαρμόσουμε τις σχετικές διατάξεις, όχι για ενοποίηση νομών θα προέλθει από συζήτηση με την κοινωνία και τους φορείς στο χώρο που αφορά.</p>
          <p>Σήμερα δεν μας έχει απασχολήσει ζήτημα Γρεβενών. Αν εσείς θέλετε να το επαναφέρετε κάθε τόσο για λόγους που σας αφορούν καλά κάνετε. Αλλά εμείς δεν μπορούμε να παρακολουθούμε τι γράφει η εφημερίδα "ΤΟ ΒΗΜΑ" ή κάποια τοπική εφημερίδα και να απολογούμαστε για ζητήματα που δεν έχουμε πάρει θέση και ενδεχόμενα δεν έχουμε και πρόθεση στις κατευθύνσεις που κάποιες εφημερίδες αναφέρονται. Εξάλλου είπαμε ότι ο νόμος είναι καθαρα αναπτυξιακός.</p>
          <p>Υπάρχει μία επαφή με το ΥΠΕΘΟ για ειδικά αναπτυξιακά κίνητρα στους νομούς που θα προχωρήσουν σε τέτοιες περιπτώσεις και μας αφορά, γιατί αυτοί οι νομοί είναι οι παραμεθόριες περιοχές, στη μεγάλη τους πλειοψηφία. Εύχομαι λοιπόν, όταν θεσπιστούν τα κριτήρια να μην έρχεστε τότε παρακαλώντας. Εκτιμήστε το λοιπόν, διαβάστε και μελετήστε το νόμο και αν σκεφτεί το Υπουργείο κάποια τέτοια λύση, να είστε βέβαιοι ότι θα εξαντλήσουμε το διάλογο με την τοπική κοινωνία και με τους φορείς της. Ευχαριστώ.</p>
        </speech>
        <speech by="apostolos_kaklamanis" eId="debate_1994-07-01_speech_26">
          <from>Απόστολος Κακλαμάνης</from>
          <p>Ο κ. Κρικέλης έχει το λόγο.</p>
        </speech>
        <speech by="anastasios_krikelis" eId="debate_1994-07-01_speech_27">
          <from>ΑΝΑΣΤΑΣΙΟΣ ΚΡΙΚΕΛΗΣ</from>
          <p>Κύριε Πρόεδρε και κύριοι συνάδελφοι, μετά την απάντηση του κυρίου Υφυπουργού προκύπτει ένα τεράστιο θέμα. Διαφωνία θέσεων μεταξύ του Υφυπουργού Εσωτερικών και του Υπουργού Εσωτερικών.</p>
          <p>Η επίκαιρη ερώτηση δεν κατετέθη, κύριε Υφυπουργέ, για λόγους μικροκομματικούς. Γνωρίζετε πολύ καλά ότι, προχθές, είχαμε συνάντηση στο Υπουργείο Εσωτερικών με τον κ. Τσοχατζόπουλο, οι δύο Βουλευτές του Νομού Γρεβενών και όλοι οι πρόεδροι των νομαρχιακών επιτροπών όλων των κομμάτων και του ΠΑ.ΣΟ.Κ. μαζί, και οι δήμαρχοι και πιέσαμε το Υπουργείο Εσωτερικών να λάβει σαφή θέση. Αν λοιπόν είναι και το ΠΑ.ΣΟ.Κ. μέσα στους "μικροκομματικούς" κατά την έκφρασή σας, λόγους της ερώτησης που κατέθεσε ο Κρικέλης, τότε λυπάμαι πολύ, αλλά δεν γνωρίζετε τι σας γίνεται.</p>
          <p>Εκείνο που ζητήσαμε και ζητάμε είναι να διευκρινίσει το Υπουργείο Εσωτερικών εάν εν όψει εκδόσεως του προεδρικού διατάγματος ο Νομός Γρεβενών θα αποτελέσει αυτοτελή νομαρχιακή αυτοδιοίκηση (Ν.Α.) Νομού Γρεβενών. Ο κ. Τσοχατζόπουλος, ύστερα από πίεση όλων των φορέων, παρουσία και του Γενικού Γραμματέα, δέχθηκε και είπε ρητά ότι ο Νομός Γρεβενών θα αποτελέσει ανεξάρτητη νομαρχιακή αυτοδιοίκηση.</p>
          <p>Έρχεται κύριε Πρόεδρε, σήμερα εδώ ο κ. Δασκαλάκης -δεν ξέρω αν τα ξανασυζήτησαν με τον αρμόδιο Υπουργό Εσωτερικών- και μας λέει ότι η Κυβέρνηση δεν θα ανεχθεί εμπόδια προκειμένου να εφαρμόσει το πρόγραμμά της. Εμείς δεν μιλήσαμε με τον κ. Τσοχατζόπουλο, σαν Άκη Τσοχατζόπουλο, αλλά μιλήσαμε με τον κ. Τσοχατζόπουλο σαν Υπουργό Εσωτερικών της Κυβέρνησης της Ελλάδος. Αυτή λοιπόν τη θέση, όχι απλώς δεν την ξεκαθαρίζετε σήμερα στο Κοινοβούλιο, κύριε Υφυπουργέ, αλλά την ξαναθολώνετε και βεβαίως αυτά τα πρακτικά θα δημοσιευτούν.</p>
          <p>Εσείς λέτε, ότι θα προχωρήσετε χωρίς εμπόδια, αλλά και εμείς σας πληροφορούμε ότι όλοι στον Νομό Γρεβενών, δεν θα αφήσουμε να κάνετε τίποτα εις βάρος του Νομού επειδή εσείς θα το θελήσετε.</p>
          <p>Όσον αφορά τα κίνητρα είναι μία άλλη υπόθεση, που είναι και δική μας όμως υπόθεση. Δεν είναι μόνο δική σας.</p>
        </speech>
        <speech by="apostolos_kaklamanis" eId="debate_1994-07-01_speech_28">
          <from>Απόστολος Κακλαμάνης</from>
          <p>Ο κύριος Υφυπουργός έχει το λόγο.</p>
        </speech>
        <speech by="georgios_daskalakis" eId="debate_1994-07-01_speech_29">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Ήμουν σαφής στην αρχή και είπα ότι με την ευκαιρία αυτής της διαδικασίας και λόγω του περιεχομένου θα απαντήσω λίγο γενικότερα. Δεν το καταλάβατε. Είπα γενικά, ότι σε αυτόν το μονόδρομο που ακολουθούμε και έχουμε αποφασίσει να τον ολοκληρώσουμε δεν πρόκειται να μας σταματήσει κανένα εμπόδιο από οπουδήποτε. Αυτές είναι οι αποφάσεις.</p>
          <p>Στη συνέχεια είπα και επαναλαμβάνω, ότι δεν έχουμε ασχοληθεί με τα Γρεβενά και επομένως δεν υπάρχει αντικείμενο για να συζητάμε.</p>
        </speech>
        <speech by="anastasios_krikelis" eId="debate_1994-07-01_speech_30">
          <from>ΑΝΑΣΤΑΣΙΟΣ ΚΡΙΚΕΛΗΣ</from>
          <p>Άλλα μας είπε ο κ. Τσοχατζόπουλος. Μας είπε ότι ασχολήθηκε και μας έδωσε τη διαβεβαίωση ότι δεν πρόκειται να μην αποτελέσουν τα Γρεβενά αυτοτελή νομαρχιακή αυτοδιοίκηση Τώρα σεις λέτε ότι δεν ασχοληθήκατε.</p>
        </speech>
        <speech by="georgios_daskalakis" eId="debate_1994-07-01_speech_31">
          <from>ΓΕΩΡΓΙΟΣ ΔΑΣΚΑΛΑΚΗΣ</from>
          <p>Και βέβαια, αυτό που είπε ο κ. Τσοχατζόπουλος, επαναλαμβάνεται από όλους και από εμένα και από το νόμο, ότι καμία επίπτωση δεν πρόκειται να υπάρξει στις μέχρι σήμερα υφιστάμενες προϋποθέσεις για την ύπαρξη του νομού, από την όποια ρύθμιση και όποτε την αποφασίσουμε και δεν καταργείται η αυτονομία του νομαρχιακού διαμερίσματος, που είναι ισότιμη με την οποιαδήποτε νομαρχιακή αυτοδιοίκηση. Αλλά αυτό είναι πάλι μία γενική απάντηση.</p>
          <p>Επαναλαμβάνω ότι για τα Γρεβενά δεν απασχοληθήκαμε και ενδεχόμενα να μην μας απασχολήσει το ζήτημα. Σε κάθε περίπτωση οι πρώτοι που θα λάβουν γνώση για όποια πρόθεσή μας, θα είναι οι κοινωνικές δυνάμεις και οι τοπικές κοινωνίες του τόπου.</p>
          <p>Άρα μέχρι σήμερα κάτι τέτοιο δεν έχει συμβεί και δεν πρέπει να ανησυχείτε.</p>
          <p>ΑΝΑΣΤΑΣΙΟΣ ΚΡΙΚΕΛΗΣ Κύριε Πρόεδρε μου επιτρέπετε να πω μία κουβέντα;</p>
          <p>ΠΡΟΕΔΡΟΣ (Απόστολος Κακλαμάνης) Κύριε Κρικέλη, δεν επιτρέπεται από τον Κανονισμό. Και επειδή υπέθεσα ότι θα έχετε αντιρρήσεις, γι αυτό και επέτρεψα αυτήν τη διακοπή που κάνατε. Τίποτα άλλο όμως.</p>
          <p>Η τρίτη με αριθμ. 284/29.6.94 επίκαιρη ερώτηση πρώτης επιλογής του Βουλευτή της Πολιτικής Άνοιξης, κ. Ανδρέα Λεντάκη, προς τον Υπουργό Πολιτισμού σχετικά με τον αριθμό και τα κριτήρια επιλογής των ατόμων της ελληνικής αποστολής, τα οποία μετέβησαν στις Ηνωμένες Πολιτείες της Αμερικής για το παγκόσμιο πρωτάθλημα ποδοσφαίρου, δεν θα συζητηθεί λόγω απουσίας του αρμοδίου Υφυπουργού Πολιτισμού στις ΗΠΑ.</p>
          <p>Η υπ' αριθμ. 285/29.6.94 επίκαιρη ερώτηση είναι του Βουλευτή του ΚΚΕ κ. Γεράσιμου Αραβανή προς τον Υπουργό Εμπορίου, σχετικά με την εφαρμογή οδηγίας της Ευρωπαϊκής Ένωσης για την καταβολή πρόσθετων οικονομικών βαρών από τους ιδιοκτήτες οχημάτων η οποία σε περίληψη έχει ως εξής:</p>
          <p>"Από 1η Ιούλη, πρόκειται να μπουν σε εφαρμογή μια σειρά αποφάσεις του Υπουργείου Εμπορίου που αφορούν τα ασφάλιστρα των οχημάτων. Με τις αποφάσεις αυτές ουσιαστικά γίνεται διπλασιασμός των κατώτατων ορίων ασφαλιστικής κάλυψης, ενώ ταυτόχρονα απελευθερώνονται τα ασφάλιστρα των οχημάτων κάτω των 8 ίππων, τα οποία μέχρι σήμερα ήταν ελεγχόμενα. Οι εξελίξεις αυτές σημαίνουν ότι οι ασφαλιστικές εταιρείες θα σπεύσουν να αυξήσουν τις τιμές των ασφαλίστρων, επιβαρύνοντας υπέρμετρα, ιδιαίτερα τους ιδιοκτήτες οχημάτων μικρού κυβισμού, οι οποίοι κύρια είναι χαμηλόμισθοι.</p>
          <p>Η ηγεσία του Υπουργείου με την αύξηση κατά 100% των κατώτατων ορίων υποχρεωτικής ασφαλιστικής κάλυψης οχημάτων, εναρμονίζεται πλήρως με τις επιταγές της Ευρωπαϊκής Ένωσης, που απαιτούν τριπλασιασμό περίπου των ορίων κάλυψης μέχρι το τέλος του 1995, χωρίς να παίρνει υπόψη τις αρνητικές επιπτώσεις που θα έχουν για το εισόδημα των εργαζομένων.</p>
          <p>Ερωτάται ο κύριος Υπουργός:</p>
          <p>Γιατί εφάρμοσε την οδηγία της Ευρωπαϊκής Ένωσης αφού συνεπάγεται πρόσθετα οικονομικά βάρη για τους ιδιοκτήτες οχημάτων.</p>
          <p>Εάν πρόκειται να συνεχίσει αυτήν την πολιτική, της πλήρους εναρμόνισης με τις αντιλαϊκές οδηγίες της ΕΟΚ και στο επόμενο χρονικό διάστημα να έχουμε νέα αύξηση".</p>
          <p>Ο Υφυπουργός Εμπορίου κ. Μπαλτάς έχει το λόγο.</p>
        </speech>
        <speech by="alexandros_mpaltas" eId="debate_1994-07-01_speech_32">
          <from>ΑΛΕΞΑΝΔΡΟΣ ΜΠΑΛΤΑΣ</from>
          <p>Ευχαριστώ, κύριε Πρόεδρε.</p>
          <p>Η ερώτηση είναι πράγματι επίκαιρη γιατί χθες δόθηκαν στη δημοσιότητα οι αυξήσεις των ασφαλίστρων για τα οποία μιλάει ο κύριος συνάδελφος.</p>
          <p>Ο κύριος συνάδελφος μας ερωτά γιατί εφαρμόσαμε την οδηγία της Ευρωπαϊκής Ένωσης.</p>
          <p>Κύριε συνάδελφε, όταν ορισμένες οδηγίες της Ευρωπαϊκής Ένωσης τις δέχεται και η Ελλάδα -και αυτήν την έχει δεχθεί από καιρό- πρέπει να τις εφαρμόσει. Δεν καταλαβαίνω δηλαδή την ουσία της ερώτησης ως προς αυτό το σκέλος.</p>
          <p>Εάν αυτό σημαίνει ότι εμείς θα επιλέγουμε οδηγίες που δεν θίγουν τα συμφέροντά μας κατά μία άποψη και αυτές θα εφαρμόζουμε, νομίζω ότι είναι λάθος.</p>
          <p>Στο συγκεκριμένο θέμα έχω να πω τούτο και νομίζω ότι θα συμφωνήσετε και σεις: Οι ασφαλιστικές εταιρείες που ασφαλίζουν τα αυτοκίνητά μας, καλύπτουν κάποιο συγκεκριμένο ποσό για σωματικές βλάβες και κάποιο άλλο ποσό για υλικές ζημιές. Δηλαδή, εσείς τι πιστεύετε σε ό,τι αφορά τη ζωή ενός από εμάς που μπορεί να χαθεί από ένα ατύχημα; Θα πρέπει να την προστατεύσουμε όσο γίνεται καλύτερα, τουλάχιστον χρηματικά ή να τη θεωρήσουμε ότι δεν αξίζει και να έχουμε μικρές καλύψεις ως προς αυτό;</p>
          <p>Επειδή πιστεύουμε ότι πρέπει να καλυφθεί όσο το δυνατόν περισσότερο, άσχετο αν όλοι συμφωνούμε ότι ποτέ η ζωή δεν μπορεί να βρει το χρηματικό αντίστοιχό της, τότε, λοιπόν, σωστά εφαρμόζουμε την οδηγία αυτή, η οποία προβλέπει πράγματι στο τέλος του 1995 να ασφαλιζόμαστε για τις σωματικές βλάβες, μέχρι 160 εκατ. δραχμές.</p>
          <p>Φέτος λοιπόν, παίρνουμε μέρος αυτού του στόχου και καλύπτουμε για τη ζωή μας τα 70 εκατομμύρια από 35 εκατομμύρια που ήταν μέχρι χθες. Για τις υλικές ζημιές τα 7 εκατομμύρια έγιναν 14 εκατομμύρια.</p>
          <p>Αυτό αναμφισβήτητα συνεπάγεται και μία αύξηση του ασφαλίστρου. Εκείνο για το οποίο θέλω να διαβεβαιώσω τη Βουλή είναι ότι το ασφάλιστρο δεν έχει την ίδια αναλογία, όπως οι καλύψεις που ανέφερα προηγουμένως. Ενώ δηλαδή έχουμε καλύψεις 100%, τα ασφάλιστρα αυξάνονται κατά μέσο όρο μέχρι 30%.</p>
          <p>Το Υπουργείο Εμπορίου για να μπορέσει να εξασφαλίσει τη λειτουργία ενός υγιούς ανταγωνισμού στον τομέα των υπηρεσιών ασφαλίστρων, προχώρησε σε ένα βήμα που δεν είχε γίνει μέχρι τώρα, αλλά δεν είναι και τίποτε σπουδαίο, έπρεπε να γίνει και στο εξής θα γίνεται, να εξασφαλίσει και τη διαφάνεια, για να μπορεί ο καταναλωτής της οποιασδήποτε υπηρεσίας, εν γνώσει του να επιλέγει αυτόν που θέλει.</p>
          <p>Έτσι λοιπόν, σήμερα δόθηκαν στη δημοσιότητα όλες οι ασφαλιστικές εταιρείες με τα αντίστοιχα ασφάλιστρά τους, τα οποία μπορεί να έχουν αύξηση από 1% έως 100%. Καλούμε όλους τους καταναλωτές να προσέξουν τη λίστα και να επιλέξουν τις εταιρείες εκείνες, που κατά την άποψή τους εκπροσωπούν ή εξασφαλίζουν τη φερεγγυότητα που θέλει ο καταναλωτής, με το αντίστοιχο ασφάλιστρο, που όπως σας είπα, στις περισσότερες περιπτώσεις είναι αυξημένο κατά 30% περίπου.</p>
        </speech>
        <speech by="apostolos_kaklamanis" eId="debate_1994-07-01_speech_33">
          <from>Απόστολος Κακλαμάνης</from>
          <p>Ο κύριος ερωτών Βουλευτής έχει το λόγο.</p>
        </speech>
        <speech by="gerasimos_arabanis" eId="debate_1994-07-01_speech_34">
          <from>ΓΕΡΑΣΙΜΟΣ ΑΡΑΒΑΝΗΣ</from>
          <p>Κύριε Υπουργέ, βρισκόμαστε μπροστά σε ένα νέο κύμα ακρίβειας αυτές τις ημέρες. Τη στιγμή που έχουν καθηλωθεί οι αποδοχές των εργαζομένων, που ένα μεγάλο μέρος του Ελληνικού Λαού έχει τεράστια οικονομικά προβλήματα, έχουμε ένα κύμα ακρίβειας. Αυξάνονται τα τιμολόγια των Δ.Ε.Κ.Ο., τα ενοίκια, τα δίδακτρα, έρχονται οι ανατιμήσεις που έχουμε σε βασικά είδη στην αγορά και βεβαίως μαζί έχουμε και τις αυξήσεις των ασφαλίστρων.</p>
          <p>Πρέπει να σημειώσουμε ότι έχουμε πέμπτη χρονιά λιτότητας, που σημαίνει ότι δεν μπορεί η Κυβέρνηση να μην το λαμβάνει υπόψη, όταν οι αποφάσεις της δημιουργούν νέα βάρη στους εργαζόμενους, στα φτωχότερα στρώματα του Ελληνικού Λαού. Και έρχεσθε με μόνο το επιχείρημα ότι θα ανεβούν τα ασφάλιστρα και θα βελτιωθούν οι υπηρεσίες, ενώ και αυτό δε συμβαίνει.</p>
          <p>Όσον αφορά τα ασφάλιστρα, άρχισε μία πολιτική η Νέα Δημοκρατία στη λογική της Ευρωπαϊκής Ένωσης. Και έρχεστε εσείς σήμερα και τη συνεχίζετε, διπλασιάζοντας τα κατώτατα όρια κάλυψης και απελευθερώνοντας τα οχήματα κάτω των 8 ίππων. Και θα σας πω ποιες ήταν οι συνέπειες, με βάση τους καταλόγους που αναφέρατε. Λόγω της απελευθέρωσης ανέβηκαν τα ασφάλιστρα από 14% έως 100% κατά εταιρεία. Και βέβαια ο διπλασιασμός των κατώτατων ορίων κάλυψης δεν μπορεί να γίνει διαφορετικά, παρά να μετακυλισθεί στον καταναλωτή. Έχουμε δηλαδή μία μεγάλη αύξηση των ασφαλίστρων, τη δεύτερη δηλαδή, γιατί και πριν με τις αποφάσεις της Νέας Δημοκρατίας, υπήρξε μία πολύ μεγάλη αύξηση, που δε θα μείνει εδώ, αλλά θα συνεχισθεί. Γιατί τα ασφάλιστρα, πρακτικά πρέπει να τριπλασιασθούν μέχρι το τέλος του 1995.</p>
          <p>Το ερώτημα το δικό μας είναι το εξής: Με δεδομένη αυτήν την κατάσταση, με δεδομένη την επιβάρυνση του καταναλωτή, θα συνεχίσει η Κυβέρνηση αυτήν την πολιτική ή θα την επανεξετάσει; Και έχει κατά τη γνώμη μας πολλές επιλογές να κάνει. Μπορεί να παγώσει τα ασφάλιστρα, μπορεί να σταματήσει την απελευθέρωση, έχει πολλές επιλογές, γιατί τα βάρη που φορτώνονται οι εργαζόμενοι, μαζί με όλα τα άλλα, είναι εμφανή και η Κυβέρνηση τα καταλαβαίνει πολύ καλά.</p>
        </speech>
        <speech by="apostolos_kaklamanis" eId="debate_1994-07-01_speech_35">
          <from>Απόστολος Κακλαμάνης</from>
          <p>Ο κύριος Υφυπουργός Εμπορίου έχει το λόγο.</p>
        </speech>
        <speech by="alexandros_mpaltas" eId="debate_1994-07-01_speech_36">
          <from>ΑΛΕΞΑΝΔΡΟΣ ΜΠΑΛΤΑΣ</from>
          <p>Κύριε συνάδελφε, απάντησα στην ερώτησή σας σε ό,τι αφορά τα ασφάλιστρα. Ειλικρινά σας είπα αυτά που λέτε και εσείς.</p>
          <p>Εδώ υπάρχει μία αντιπαροχή. Κάποιος σε κάλυπτε για 35 εκατ. και πλήρωνες ένα άλφα ποσό, σήμερα σε καλύπτει για 70 εκατ. και ξανά πληρώνεις ένα ποσό. Κατορθώσαμε λοιπόν, αυτό το ποσό να μην είναι 100%, αλλά να είναι 30%.</p>
          <p>Ασφαλώς θα υπήρχε κάποια αύξηση, αφού καλύπτεσθε περισσότερο. Δεν είναι δυνατόν να υπάρξει μείωση.</p>
          <p>Η πρότασή σας δηλαδή, ποια είναι; Να παραμείνουμε στα 35 εκατ. για να μην πληρώσουμε κάτι παραπάνω ή να καλυφθούμε για 70 εκατ. και εκεί που πληρώναμε 100 να πληρώσουμε 130;</p>
          <p>Μπορούσε να γίνει αυτό που λέτε, αλλά θα ήταν νομίζω, εξαιρετικά απλοποιημένο και θα καλύπταμε με 35 εκατ., τους ασφαλισμένους αλλά πολλοί καταναλωτές θέλουν να καλυφθούν με πολύ περισσότερο απ' αυτό. Όλοι θέλουμε να καλυφθούμε περισσότερο. Το θέμα είναι να μην έχουμε αναλογική αύξηση των ασφαλίστρων και αυτό έχει επιτευχθεί και ο κατάλογος που υπάρχει στα χέρια όλων το αποδεικνύει.</p>
          <p>Καλούμε και από αυτό το Βήμα τους καταναλωτές όλους να προσέχουν στο εξής, ώστε να επιλέγουν την κατάλληλη ασφάλιση από την κατάλληλη εταιρεία, ούτως ώστε να εξασφαλίζονται σωστότερα. Αυτήν την εξυπηρέτηση τη βρίσκουμε μέσα από τη δημοσίευση των καταλόγων που γίνεται για πρώτη φορά. Σήμερα ξέρουν όλοι πόσες ασφάλειες λειτουργούν στην Ελλάδα και ποιες είναι οι τιμές που προσφέρουν για συγκεκριμένες υπηρεσίες.</p>
        </speech>
        <speech by="apostolos_kaklamanis" eId="debate_1994-07-01_speech_37">
          <from>Απόστολος Κακλαμάνης</from>
          <p>Η με αριθμό κατάθεσης 280/28-6-94 Επίκαιρη Ερώτηση Δεύτερης Επιλογής είναι του Βουλευτή της Νέας Δημοκρατίας κ. Νικολάου Παπαφιλίππου προς τους Υπουργούς Περιβάλλοντος Χωροταξίας και Δημοσίων Έργων, Βιομηχανίας-Ενέργειας και Τεχνολογίας, σχετικά με τη διάχυση στην ατμόσφαιρα ραδιενεργών στοιχείων από λιγνιτικούς σταθμούς της ΔΕΗ στις περιοχές Κοζάνης και Πτολεμαΐδας.</p>
          <p>Η ερώτηση του κ. Παπαφιλίππου έχει ως εξής:</p>
          <p>"Στο Νομό Κοζάνης, και ειδικότερα στις περιοχές Κοζάνης και Πτολεμαϊδας, ο κόσμος είναι ανάστατος και ανήσυχος από τα πρόσφατα δημοσιεύματα, στον τοπικό και πανελλήνιο Τύπο, που σχετίζονται με διαπιστώσεις και ανακοινώσεις εξειδικευμένων επιστημόνων, περί διάχυσης στην ατμόσφαιρα των περιοχών αυτών, από τις καμινάδες των μεγάλων λιγνιτικών σταθμών της ΔΕΗ, ραδιενεργών στοιχείων σε αρκετά υψηλά ποσοστά, αλλά και άλλων δηλητηριωδών ουσιών σε ανησυχητικά επίπεδα, όπως αρσενικού, νιτρικών οργανικών ουσιών, φαινολών κ.α.</p>
          <p>Οι Δήμαρχοι Κοζάνης και Πτολεμαΐδας, όπως και ο Νομάρχης Κοζάνης, έστειλαν επείγουσες επιστολές προς τον Υπουργό ΠΕ.ΧΩ.Δ.Ε. και τη διοίκηση της ΔΕΗ, ζητώντας ενημέρωση, χωρίς όμως να τύχουν μέχρι σήμερα απαντήσεως (επισυνάπτονται σχετικά δημοσιεύματα).</p>
          <p>Κατόπιν αυτών ερωτώνται οι κύριοι Υπουργοί:</p>
          <p>α) Είναι αληθή και πραγματικά αυτά που ανακοινώθηκαν και δημοσιεύονται στον Τύπο;</p>
          <p>β) Σε καταφατική περίπτωση, έστω και κατά ένα ποσοστό, τι προτίθενται να κάνουν για το σοβαρό και επείγον αυτό θέμα;</p>
          <p>γ) Θα απαντήσουν γρήγορα στις πιο πάνω επείγουσες επιστολές, ενημερώνοντας το λαό της περιοχής για τις ενέργειές τους ή θα καθυστερήσουν με συνέπεια να επιτείνεται η αναστάτωση και η ανησυχία του κόσμου;"</p>
          <p>Ο Υφυπουργός Βιομηχανίας, Ενέργειας και Τεχνολογίας, κ. Χρήστος Πάχτας, έχει το λόγο.</p>
        </speech>
        <speech by="xristos_paxtas" eId="debate_1994-07-01_speech_38">
          <from>ΧΡΗΣΤΟΣ ΠΑΧΤΑΣ</from>
          <p>Ευχαριστώ, κύριε Πρόεδρε.</p>
          <p>Πράγματι, κύριε συνάδελφε, πρόκειται για ένα πάρα πολύ σοβαρό θέμα, όπως γνωρίζουμε όλοι μας. Υπάρχουν αυτές οι επιστολές και τόσο η ΔΕΗ, όσο και οι αρμόδιες υπηρεσίες μας έχουν διαβεβαιώσει ότι ετοιμάζουν ένα κείμενο απάντησης και στον κύριο Νομάρχη και στην τοπική κοινωνία. Μας έχουν διαβεβαιώσει ότι μέσα στην εβδομάδα θα έχουμε το κείμενο απάντησης, οπότε θα είμαστε σε θέση να το κοινοποιήσουμε και σε σας γραπτά, αλλά και στη Νομαρχία και στην τοπική κοινωνία.</p>
          <p>Θα παρακαλούσα να υπάρξει αυτή η κατανόηση, ούτως ώστε μέσα στην εβδομάδα να έχετε τη γραπτή απάντηση, για να μπορέσετε και εσείς να ενημερώσετε τους αρμόδιους φορείς και την τοπική κοινωνία.</p>
          <p>Πραγματικά είναι ένα πολύ σοβαρό ζήτημα και ελπίζουμε, μέσα από την ολοκλήρωση αυτής της διεργασίας που ακολουθείται αυτήν τη στιγμή, να μπορέσουμε να το αντιμετωπίσουμε με σοβαρότητα και υπευθυνότητα. Ευχαριστώ.</p>
        </speech>
        <speech by="apostolos_kaklamanis" eId="debate_1994-07-01_speech_39">
          <from>Απόστολος Κακλαμάνης</from>
          <p>Ο ερωτών Βουλευτής, κ. Παπαφιλίππου, έχει το λόγο.</p>
        </speech>
        <speech by="nikolaos_papafilippou" eId="debate_1994-07-01_speech_40">
          <from>ΝΙΚΟΛΑΟΣ ΠΑΠΑΦΙΛΙΠΠΟΥ</from>
          <p>Κύριε Πρόεδρε, δημιουργήθηκε μία έντονη ανησυχία στο νομό μας και όλοι γνωρίζουν στο πανελλήνιο ότι είναι μια περιοχή η οποία πλήττεται από τη ρύπανση, κυρίως ο άξονας Κοζάνης - Πτολεμαϊδος - Αμυνταίου εκατέρωθεν βέβαια, όλη η περιοχή αυτού του άξονα, μέχρι και την περιοχή Σερβίων.</p>
          <p>Σήμερα με αυτά τα δημοσιεύματα ειδικών επιστημόνων, μετά το 7ο Διεθνές Συνέδριο της Ελληνικής Γεωλογικής Εταιρείας, προκύπτουν, κύριε Πρόεδρε, και άλλα θέματα. Εδώ αναφέρουν ότι υπάρχουν ραδιενεργές ουσίες οι οποίες εκλύονται από τις καμινάδες και μάλιστα σε ποσοστά, όπως αναφέρουν, τριπλάσια αυτών που αυτοί ξέρουν, όσον αφορά τα όρια που επιτρέπονται.</p>
          <p>Κατόπιν αυτού, εγώ θα παρακαλούσα να υπάρξει σύντομα μια απάντηση. Δέχομαι αυτό που είπε ο κύριος Υπουργός, ότι δεν ολοκληρώθηκε αυτή η προσπάθεια για να υπάρξει απάντηση. Αλλά δεν μπορεί ο λαός της Κοζάνης να περιμένει επί ένα μήνα, μετά από επείγουσες επιστολές και για ένα τόσο σοβαρό θέμα, χωρίς να υπάρχει απάντηση.</p>
          <p>Κύριε Πρόεδρε, θέλω να επισημάνω επίσης και ορισμένα άλλα θέματα. Επιτέλους ας γίνει ένα τοπικό εργαστήριο, ένα παράρτημα του αντίστοιχου εργαστηρίου που λειτουργεί στο Δημόκριτο, προκειμένου να έχουμε στοιχεία από μετρήσεις ραδιενέργειας σε καθημερινή βάση, πάνω στα οποία να μπορεί κανείς να ομιλεί μετά από κάποια αξιολόγηση. Πρώτον αυτό.</p>
          <p>Και δεύτερον παρακαλώ τον κύριο Υπουργό, με βάση όλα αυτά τα οποία μας είπαν οι ειδικοί επιστήμονες να μελετηθεί από τη ΔΕΗ, σε ετήσιο χρονικό επίπεδο το όλο θέμα, ποιες είναι οι επιπτώσεις στο έδαφος, στα αγροτικά προϊόντα, στο γάλα κ.λπ. από τις εκλύσεις δηλητηριωδών στοιχείων, όπως είναι το αρσενικό και άλλες τέτοιες ουσίες. Είναι πάρα πολύ σοβαρό το θέμα και παρακαλώ τον κύριο Υπουργό να επιμείνει, προς την κατεύθυνση της ΔΕΗ, αλλά και τις άλλες αρμόδιες υπηρεσίες, ακόμα και προς το Πολυτεχνείο, διότι είναι αδρανή υλικά, όπως η τέφρα κ.λπ., αλλά και προς το Δημόκριτο, για να υπάρξει κάποια απάντηση.</p>
        </speech>
        <speech by="apostolos_kaklamanis" eId="debate_1994-07-01_speech_41">
          <from>Απόστολος Κακλαμάνης</from>
          <p>Κύριε συνάδελφε, είναι ενδιαφέρον το θέμα αλλά έχετε υπερβεί κατά πολύ το χρόνο.</p>
        </speech>
        <speech by="nikolaos_papafilippou" eId="debate_1994-07-01_speech_42">
          <from>ΝΙΚΟΛΑΟΣ ΠΑΠΑΦΙΛΙΠΠΟΥ</from>
          <p>Ευχαριστώ, κύριε Πρόεδρε.</p>
        </speech>
        <speech by="apostolos_kaklamanis" eId="debate_1994-07-01_speech_43">
          <from>Απόστολος Κακλαμάνης</from>
          <p>Ο κύριος Υφυπουργός Βιομηχανίας, Ενέργειας και Τεχνολογίας, έχει το λόγο.</p>
        </speech>
        <speech by="xristos_paxtas" eId="debate_1994-07-01_speech_44">
          <from>ΧΡΗΣΤΟΣ ΠΑΧΤΑΣ</from>
          <p>Κύριοι συνάδελφοι, νομίζω ότι θα συμφωνήσουμε σε αυτήν τη διαδικασία. Θα έλεγα ότι βεβαίως δε χρειάζεται να υπερβάλουμε, για να μην μεταφέρουμε χωρίς ιδιαίτερο λόγο, μηνύματα ανησυχητικά στην τοπική κοινωνία. Στόχος όλων είναι νομίζω -και δικός σας και δικός μας- να μπορέσουμε να παντρέψουμε και να προωθήσουμε ταυτόχρονα τόσο την ανάγκη και την αγωνία για ζωή και για ανάπτυξη σε μία περιοχή που είναι φθίνουσα και γνωρίζουμε τα προβλήματα όπως τα αναλύσαμε στην πριν από ολίγων ημερών επίσκεψή μου στο νομό,- όσο και την αναγκαιότητα προστασίας του περιβάλλοντος και της βελτίωσης της ποιότητας ζωής. Νομίζω ότι πρέπει να διαφυλάξουμε το περιβάλλον και τη δυναμική ανάπτυξης της περιοχής και για τις επόμενες γενεές. Και ο στόχος μας κοινός, προς αυτήν την κατεύθυνση νομίζω ότι εκεί πρέπει να συγκλίνει.</p>
          <p>Όπως είπα και στην αρχή, γίνεται μία σοβαρή προσπάθεια προς την κατεύθυνση αυτή. Ήδη για τα επόμενα χρόνια, γνωρίζετε και σεις πιστεύω, μία και είσθε από εκείνη την περιοχή, τις πιστώσεις που έχουν ήδη διατεθεί για τις περιβαλλοντικές μελέτες και παρεμβάσεις για την ανάπλαση ολόκληρων των περιοχών. Νομίζουμε ότι θα μπορέσουμε ουσιαστικά, με στόχο και γνώμονα τη δυνατότητα να συμπλεύσει η ανάγκη για ζωή και από τις δύο πλευρές, δηλαδή και της ανάπτυξης και της προστασίας του περιβάλλοντος, να δώσουμε λύσεις στα προβλήματα που υπάρχουν. Δε χρειάζεται να υπερβάλουμε. Θα έχουμε σύντομα νομίζω και τις τελικές απαντήσεις μέσα από τις έρευνες που έχουν δρομολογηθεί. Και όπως είπα και στην πρωτολογία μου, μέσα στις επόμενες μέρες, νομίζω ότι θα έχετε γραπτά και τις δικές μας εκτιμήσεις για να μπορέσετε και σεις να ενημερώσετε τους κατοίκους και τις υπηρεσίες. Ευχαριστώ.</p>
        </speech>
        <speech by="apostolos_kaklamanis" eId="debate_1994-07-01_speech_45">
          <from>Απόστολος Κακλαμάνης</from>
          <p>Ακολουθεί η με αριθμό 278/28-6-94 επίκαιρη ερώτηση, δεύτερης επιλογής του Βουλευτή της Πολιτικής Άνοιξης κ. Ανδρέα Λεντάκη προς τον Υπουργό Πολιτισμού, σχετικά με το κλείσιμο πέντε (5) θερινών κινηματογράφων στην Αττική κ.λπ..</p>
          <p>Η ερώτηση αυτή δε θα συζητηθεί και θα διαγραφεί, λόγω απουσίας στο εξωτερικό του ερωτώμενου Υπουργού Πολιτισμού.</p>
          <p>Τέλος, τρίτη επίκαιρη Ερώτηση δεύτερης επιλογής είναι η με αριθμό 286/29.6.94 του Βουλευτή του Κ.Κ.Ε. κ. Δημητρίου Κωστόπουλου προς τον Υπουργό Δικαιοσύνης, σχετικά με τη δολοφονική απόπειρα κατά των υποψηφίων Ευρωβουλευτών του Κ.Κ.Ε. στη Θεσσαλονίκη κλπ.</p>
          <p>Η ερώτηση του κ. Κωστόπουλου έχει ως εξής:</p>
          <p>"Η δολοφονική απόπειρα κατά των υποψήφιων Ευρωβουλευτών του Κ.Κ.Ε. στη Θεσσαλονίκη, ήταν μια σοβαρότατη υπόθεση και έτσι έπρεπε να αντιμετωπιστεί από τα αρμόδια όργανα του Κράτους.</p>
          <p>Δυστυχώς, δεν έγινε αυτό, κυριάρχησαν προεκλογικές σκοπιμότητες και επιχειρήθηκε μια επικίνδυνη υποβάθμιση του ζητήματος. Ένας ολόκληρος μηχανισμός δούλευε στην κατεύθυνση συσκότισης. Αρμόδιοι αστυνομικοί της συμπρωτεύουσας, ο Υπουργός Δημόσιας Τάξης, ορισμένα μέσα ενημέρωσης, φιλοτεχνούσαν περίεργα σενάρια: Ο επίδοξος δολοφόνος και η παρέα του είναι ανισόρροποι. Ο επίδοξος δολοφόνος είναι "απογοητευμένος αριστερός". Ο επίδοξος δολοφόνος είναι "καλός χριστιανός". Το περιστατικό είναι μεμονωμένο...</p>
          <p>Όλα τα παραπάνω έγιναν σχεδόν ταυτόχρονα αμέσως μετά τη σύλληψη των φασιστοειδών, πράγμα που δημιουργεί εύλογα ερωτηματικά στον κάθε λογικό άνθρωπο. Η τέτοια αντιμετώπιση του ζητήματος δημιουργεί την εντύπωση σαν να ήταν κάποιοι γνώστες του σχεδίου απόπειρας. Ανατριχιάζουμε στη σκέψη τι θα μπορούσε να λεχθεί, ποιες υπόνοιες θα μπορούσαν να διαρρεύσουν σε βάρος του ΚΚΕ, αν οι οργανωτές της συγκέντρωσης δεν κατάφερναν να πιάσουν και να μάθουν την ταυτότητα των φασιστοειδών. Η οργανωμένη επιχείρηση από κάποιους να μετατρέψουν τα θύματα σε θύτες, ισχυροποιεί μια τέτοια εκδοχή.</p>
          <p>Οι ευρωεκλογές πέρασαν, τα ερωτήματα όμως μένουν: Γιατί βιάστηκαν Αστυνομία και Υπουργός Δημόσιας Τάξης να κάνουν αυτές τις παραπλανητικές δηλώσεις; Σε τι αποσκοπούσε η διαβόητη μήνυση κατά αγνώστων, δηλαδή κατά των οργανωτών που συνέλαβαν τους επίδοξους δολοφόνους; Με ποιους στο εσωτερικό της Χώρας συνδέονταν τα φασιστοειδή και ποιες οι σχέσεις τους με φασιστικές ή και παραεκκλησιαστικές οργανώσεις; Ποια η σχέση αυτής της απόπειρας με ανάλογη που έγινε στη Γερμανία παλιότερα, με τον ίδιο ακριβώς τρόπο, όπου εκεί ο επίδοξος δολοφόνος κατάφερε να διαφύγει; Ποια είναι αυτή η κοινότητα στη Γερμανία, μέλος της οποίας ήταν ο Μ. Θεοδωράκης και ποιους στόχους έχει;</p>
          <p>Αυτά και ανάλογα ερωτήματα πρέπει να απαντηθούν από τις αρμόδιες ανακριτικές και όχι παραανακριτικές αρχές και πρέπει να απαντηθούν γιατί το μαχαίρι ενώ είχε σαν άμεσο στόχο στελέχη του Κ.Κ.Ε., στην ουσία όμως, σημάδευε τη Δημοκρατία στον Τόπο μας. Για να μη βρεθούν στην ανάγκη κάποιοι να διατυπώσουν το δραματικό ερώτημα "Ποιος κυβερνάει αυτόν τον Τόπο", ο φακός της ανάκρισης πρέπει να φωτίσει όλες τις πλευρές και να αποκρούσει τις προσπάθειες παραπλάνησης.</p>
          <p>Ερωτάται ο κύριος Υπουργός για τα παραπάνω και τι μέτρα προτίθεται να πάρει η Κυβέρνηση, ώστε η ανάκριση να προχωρήσει απερίσπαστη στο έργο της και ταυτόχρονα τι μέτρα προτίθεται να πάρει κατά των οργάνων της Πολιτείας που επιχείρησαν να κουκουλώσουν αυτήν τη σοβαρότατη υπόθεση".</p>
          <p>Κύριοι συνάδελφοι, δε διάβασα μια συνοπτική διατύπωση της ερώτησης, η οποία είναι μακρά στη διατύπωσή της, για να μην αδικήσω το θέμα.</p>
          <p>Έχετε υπόψη σας ότι σύμφωνα με τον Κανονισμό, πρέπει οι ερωτήσεις αυτές να είναι συνοπτικές και τα ερωτήματα συγκεκριμένα, ώστε στο χρόνο που προβλέπει ο Κανονισμός να συζητούνται πολλές επίκαιρες ερωτήσεις, να είναι δυνατή η διεξαγωγή της συζήτησης επ' αυτών.</p>
          <p>Ο κύριος Υπουργός Δικαιοσύνης έχει το λόγο.</p>
        </speech>
        <speech by="georgios_koubelakis" eId="debate_1994-07-01_speech_46">
          <from>ΓΕΩΡΓΙΟΣ ΚΟΥΒΕΛΑΚΗΣ</from>
          <p>Κύριε Πρόεδρε, εγώ απορώ γιατί η ερώτηση απευθύνεται στον Υπουργό Δικαιοσύνης. Το μόνο σχετικό είναι στην τελευταία στροφή - της ερώτησης που αναφέρει, τι μέτρα προτίθεται να λάβει ο Υπουργός Δικαιοσύνης.</p>
          <p>Θα πω όμως μερικά πράγματα. Εγώ συμφωνώ απόλυτα με τον κ. Κωστόπουλο που υπέβαλε την ερώτηση ότι η υπόθεση αυτή είναι σοβαρότατη, ότι είναι πράγματι μαχαιριά στη Δημοκρατία και στην ομαλότητα και ότι το επεισόδιο αυτό ήταν θλιβερότατο μια μελανή ώρα για όλη την προεκλογική περίοδο που περάσαμε.</p>
          <p>Θέλω να σας πω ότι το Υπουργείο Δικαιοσύνης, εγώ προσωπικά, το βράδυ εκείνο, χωρίς δηλώσεις και σχόλια, έκανα εκείνο το οποίο θα εξασφάλιζε το αμερόληπτο και το αποτελεσματικό.</p>
          <p>Ήρθα αμέσως σε επαφή με την Εισαγγελία Πρωτοδικών στη Θεσσαλονίκη. Ήδη όμως, πριν από τη δική μου παρέμβαση ο Εισαγγελέας Πρωτοδικών ήταν παρών σε όλη την προανακριτική φάση. Ξενύχτησε στο Τμήμα της Αστυνομίας και ήταν παρών σε όλες τις προανακριτικές πράξεις. Αυτό έγινε τη νύχτα του επεισοδίου και συνεχίστηκε την επόμενη μέρα, μέχρι που τέλειωσε η προανακριτική φάση.</p>
          <p>Αυτά από την άποψη του Υπουργείου Δικαιοσύνης και το πώς ενήργησαν οι εισαγγελικές αρχές, που ήταν παρούσες σ' όλη την κρίσιμη φάση, που ξέρετε πόσο σημαντική είναι.</p>
          <p>Μετά την υποβολή της ερώτησης αυτής, ζήτησα από τον προϊστάμενο της Εισαγγελίας, τον κ. Στρογγύλη, να μου υποβάλει μία αναφορά με την έκθεση όλων των περιστατικών, τα οποία υπέπεσαν στην αντίληψή του. Δεν υπάρχει χρόνος να σας τη διαβάσω, θα την παραδώσω όμως στα αρχεία, ώστε να τη δείτε, κύριε Κωστόπουλε.</p>
          <p>Θα δείτε από εκεί, αυτά τα οποία σας είπα προηγουμένως, καθώς και άλλα και τη διήγηση του επεισοδίου, όπως ακριβώς την αντελήφθησαν. Θα σας διαβάσω ένα μικρό απόσπασμα για να δείτε την αμεροληψία της δικαστικής αρχής, για την οποία εγώ μπορώ να απαντήσω.</p>
          <p>Αφού περιγράφει τα γνωστά περιστατικά, λέει: "Μ' αυτόν τον τρόπο κατόρθωσε να ανέβει πάνω στην εξέδρα και να τους πλησιάσει, όχι βέβαια για να προσφέρει την ανθοδέσμη, αλλά για να τους μαχαιρώσει όπως είχε προαποφασίσει σε ήρεμη ψυχική κατάσταση και μόλις τους πλησίασε κ.λπ.".</p>
          <p>Από την παραπάνω διάγνωση και από τις άλλες ενέργειες των δικαστικών αρχών φαίνεται ότι ενήργησαν κατά τρόπο που τιμά τη Δικαιοσύνη, τη Δημοκρατία και το πολίτευμά μας. Στην επόμενη φάση, την ανακριτική, που είναι σε εξέλιξη ξέρετε ότι σύμφωνα με τους κανόνες του κράτους δικαίου, το Υπουργείο Δικαιοσύνης δεν έχει εκεί κανένα ρόλο, ούτε θέλει να έχει και οι δικαστικές αρχές θα διεκπεραιώσουν την υπόθεση, όπως το Σύνταγμα και οι νόμοι επιβάλλουν.</p>
        </speech>
        <speech by="apostolos_kaklamanis" eId="debate_1994-07-01_speech_47">
          <from>Απόστολος Κακλαμάνης</from>
          <p>Ο κ. Κωστόπουλος έχει το λόγο.</p>
        </speech>
        <speech by="dimitrios_kostopoulos" eId="debate_1994-07-01_speech_48">
          <from>ΔΗΜΗΤΡΙΟΣ ΚΩΣΤΟΠΟΥΛΟΣ</from>
          <p>Κύριε Πρόεδρε, οφείλουμε μία εξήγηση προς τον κύριο Υπουργό, γιατί η ερώτησή μας απευθύνεται προς τον Υπουργό Δικαιοσύνης. Απευθύνεται προς τον Υπουργό Δικαιοσύνης, γιατί εκτιμήσαμε πως εφόσον η υπόθεση βρίσκεται πλέον στα χέρια των ανακριτικών αρχών, θα πρέπει να παρθούν όλα εκείνα τα μέτρα, ώστε οι ανακριτικές αρχές να προχωρήσουν στο έργο τους απερίσπαστες, να εξετάσουν την υπόθεση αυτή σε βάθος, γιατί δεν είμαστε οι μόνοι που ανησυχούμε. Έχω την εντύπωση, και δε με απατά η μνήμη μου, ότι και ο ίδιος ο Πρόεδρος της Βουλής εξέφρασε γενικές ανησυχίες γι' αυτό το επεισόδιο.</p>
        </speech>
        <speech by="apostolos_kaklamanis" eId="debate_1994-07-01_speech_49">
          <from>Απόστολος Κακλαμάνης</from>
          <p>Πράγματι, κύριε συνάδελφε, είναι γενική η ανησυχία, διότι όπως είπε και ο κύριος Υπουργός είναι ένα πλήγμα κατά της Δημοκρατίας και της ομαλότητας.</p>
        </speech>
        <speech by="dimitrios_kostopoulos" eId="debate_1994-07-01_speech_50">
          <from>ΔΗΜΗΤΡΙΟΣ ΚΩΣΤΟΠΟΥΛΟΣ</from>
          <p>Μ' αυτήν την έννοια, επειδή ανησυχούμε όλοι θέλουμε να προχωρήσει αυτή η εξέταση σε βάθος και να αποκαλυφθεί η αλήθεια, γιατί πρέπει να σημειώσουμε πως κανένας δεν πρέπει να φοβηθεί την αποκάλυψη της αλήθειας. Θα είναι ωφέλιμο αυτό για τον ίδιο τον Τόπο.</p>
          <p>Δυστυχώς όμως, δηλώσεις που έγιναν την ίδια μέρα του επεισοδίου, λίγα λεπτά μετά το γεγονός, από αρμόδιους παράγοντες και της Αστυνομίας και της Κυβέρνησης, δε βοηθούσαν στην εξέταση της υπόθεσης σε βάθος. Αλλά με μία έννοια, αντικειμενικά, αποπροσανατόλιζαν το έργο των ανακριτικών αρχών.</p>
          <p>Σαν κατακλείδα θα ήθελα να σημειώσω το εξής: Χτύπησε μία καμπάνα, η οποία χτυπάει για όλους μας, για να θυμηθούμε μία γνωστή φράση. Πρέπει από την άποψη αυτή, γι' αυτό έχει και μία ιδιαίτερη πολιτική σημασία, να ενδιαφερθούμε όλοι μας, όσο πρέπει και όσο μπορούμε να παρέμβουμε, με την καλή έννοια, να κάνουμε ένα μέτωπο, ώστε κάποιοι που ζήλεψαν τη δόξα του Ηρόστρατου να προσκρούσουν σε ένα τείχος υπεράσπισης των δημοκρατικών δικαιωμάτων του Λαού!</p>
        </speech>
        <speech by="apostolos_kaklamanis" eId="debate_1994-07-01_speech_51">
          <from>Απόστολος Κακλαμάνης</from>
          <p>Ο κύριος Υπουργός έχει το λόγο.</p>
        </speech>
        <speech by="georgios_koubelakis" eId="debate_1994-07-01_speech_52">
          <from>ΓΕΩΡΓΙΟΣ ΚΟΥΒΕΛΑΚΗΣ</from>
          <p>Εγώ, κύριε Πρόεδρε, δεν έχω παρά να υπογραμμίσω και από τη δική μου μεριά, τις τελευταίες φράσεις του κ. Κωστόπουλου.</p>
        </speech>
        <speech by="apostolos_kaklamanis" eId="debate_1994-07-01_speech_53">
          <from>Απόστολος Κακλαμάνης</from>
          <p>Κύριοι συνάδελφοι, ολοκληρώθηκε η συζήτηση των επικαίρων ερωτήσεων.</p>
        </speech>
        <speech by="apostolos_kaklamanis" eId="debate_1994-07-01_speech_54">
          <from>Απόστολος Κακλαμάνης</from>
          <p>Κύριοι συνάδελφοι, εισερχόμαστε στην ημερήσια διάταξη</p>
          <p>ΤΩΝ ΕΠΕΡΩΤΗΣΕΩΝ</p>
          <p>Θα συζητηθεί η υπ' αριθμ. 40/16.3.94 επερώτηση κατά των Υπουργείων Προεδρίας της Κυβέρνησης, Εξωτερικών, Εθνικής Οικονομίας, Περιβάλλοντος-Χωροταξίας και Δ. Έργων, Εσωτερικών, Εθνικής Παιδείας και Θρησκευμάτων και Πολιτισμού "σχετικά με τη λήψη μέτρων αντιμετώπισης των προβλημάτων της Θράκης".</p>
          <p>Την επερώτηση έχουν καταθέσει οι συνάδελφοι βουλευτές κύριοι Παναγιώτης Χατζηνικολάου, Πασχάλης Κωνσταντινίδης και Ευάγγελος Κουρτίδης.</p>
          <p>Κοινοβουλευτικός Εκπρόσωπος από τη Νέα Δημοκρατία θα είναι ο κ. Παναγιώτης Χατζηνικολάου.</p>
          <p>Συνεπώς πρώτος επερωτών για την ανάπτυξη της επερωτήσεως, θα έλθει στο Βήμα ο κ. Πασχάλης Κωνσταντινίδης, ο οποίος και καλείται να προσέλθει.</p>
        </speech>
        <speech by="pasxalis_konstantinidis" eId="debate_1994-07-01_speech_55">
          <from>ΠΑΣΧΑΛΗΣ ΚΩΝΣΤΑΝΤΙΝΙΔΗΣ</from>
          <p>Κύριε Πρόεδρε, ξεκινώντας θα ήθελα να κάνω μία παρατήρηση ως προς τον τρόπο με τον οποίο η Κυβέρνηση αντιμετωπίζει την περιοχή της Θράκης και μέσω της επερωτήσεως που κάνουμε, αντιπροσωπευομένη δυστυχώς, από τρεις μόνον εκπροσώπους, ενώ η επερώτηση απευθύνεται σε επτά Υπουργούς. Και από εδώ μπορούμε να βγάλουμε ορισμένα συμπεράσματα, πόση ευαισθησία πάντοτε υπάρχει, του κέντρου, έναντι αυτής της ακριτικής περιοχής της Θράκης. Οι πράξεις δείχνουν την ευαισθησία και όχι οι ρητορικοί σχηματισμοί κατά τη διάρκεια επισκέψεως στη Θράκη.</p>
          <p>Κύριε Πρόεδρε, την επερώτηση αυτήν την κάναμε στην ανησυχία μας ότι κάτι δεν πάει καλά, στη συνέχεια, εφαρμογή των προγραμμάτων στην περιοχή της Θράκης.</p>
          <p>Πολλοί απασχολήθηκαν με το θέμα Θράκη: δημογραφικό και πολλά άλλα επίπεδα ανάπτυξης της Θράκης. Μέχρι στιγμής, κατά διαστήματα, έγιναν καλά βήματα, καλές προσπάθειες για πραγματική ανάπτυξη της Θράκης. Όμως, στις εναλλαγές των κυβερνήσεων, παρουσιάζεται μία ασυνέχεια, με την αιτίαση ότι "Θα αναθεωρήσουμε αυτά τα οποία η προηγούμενη κυβέρνηση έκανε, θα τα εξετάσουμε με άλλο πνεύμα, ευρύτερο πνεύμα, προς όφελος κλπ. της Θράκης", και καθυστερούμε στην εκτέλεση των έργων.</p>
          <p>Η σημερινή Κυβέρνηση όταν ήλθε στην εξουσία, χωρίς να λάβει υπ' όψιν παραμέτρους σε πανελλήνια κλίμακα, την επόμενη της ανάληψης της εξουσίας, εδήλωσε: "Σταματάνε όλα τα έργα, για να τα αναθεωρήσουμε, για να τα εξετάσουμε κ.λπ.".</p>
          <p>Αυτό δείχνει ότι τη Θράκη δεν την είχε υπόψη της. Και γιατί δεν την είχε υπόψη της; Γιατί κάθε μέρα, κάθε μήνας καθυστέρησης εκτέλεσης έργων στη Θράκη, δύο πράγματα σημαίνουν: Πρώτον, δέκα χρόνια πίσω η Θράκη και δεύτερον, χάσιμο απ' αυτά τα οποία δικαιούται ή υποχρεούται η υπόλοιπη Ελλάδα, υποχρεούται το κέντρο της Ελλάδος να δώσει στη Θράκη. Ποιο ήταν το αποτέλεσμα; Να αναφερθούμε σε ένα προς ένα τα έργα της περιοχής:</p>
          <p>Εγνατία οδός. Είχαν ετοιμαστεί, από την προηγούμενη κυβέρνηση, οι μελέτες ορισμένων τμημάτων του οδικού δικτύου της Εγνατίας οδού.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Ε' Αντιπρόεδρος της Βουλής κ. ΝΙΚΗΤΑΣ ΒΕΝΙΖΕΛΟΣ)</scene>
        <speech by="panagiotis_xatzinikolaou" eId="debate_1994-07-01_speech_56">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Δεν είναι από εθνικούς πόρους. Αν ήταν από εθνικούς, δεν θα γινόταν ποτέ.</p>
        </speech>
        <speech by="pasxalis_konstantinidis" eId="debate_1994-07-01_speech_57">
          <from>ΠΑΣΧΑΛΗΣ ΚΩΝΣΤΑΝΤΙΝΙΔΗΣ</from>
          <p>Αυτά ως προς το Πανεπιστήμιο Θράκης, που εμείς οι Θρακιώτες το βλέπουμε ως μία βασική πηγή ανάπτυξης και προόδου της Θράκης.</p>
          <p>Στο θέμα της παλιννόστησης προσφύγων από την πρώην Σοβιετική Ένωση. Ερχόμενο το ΠΑ.ΣΟ.Κ. στην κυβέρνηση, επί 5,5 μήνες έπαυσε τη διοίκηση. Ακέφαλο το ίδρυμα η ΕΙΑΠΟΕ. Με αποτέλεσμα να τελματώσουν όλα τα εν εξελίξει τεκταινόμενα για τους πρόσφυγες Ποντίους εκ Ρωσίας.</p>
          <p>Κατά τη διάρκεια της διακυβέρνησης από τη Νέα Δημοκρατία, στην Κομοτηνή αγοράστηκαν 81 σπίτια από τον οικισμό της Εκτενεπόλ και στην Ξάνθη 65, τα οποία διενεμήθησαν και μπήκε μία τακτική αγοράς διαθεσίμων σπιτιών σε χωριά, κωμοπόλεις και πόλεις της Θράκης, ώστε να εγκαθίστανται οι εκ Ρωσίας ερχόμενοι πρόσφυγες.</p>
          <p>Αυτό καθυστέρησε. Βέβαια βρίσκεται αυτήν τη στιγμή σε κάποια εξέλιξη, αλλά η έλλειψη διοίκησης επί 5,5 μήνες στο ίδρυμα, καθυστέρησε, με αποτέλεσμα να συνεχίσουν να διαμαρτύρονται οι πρόσφυγες εις βάρος του Ελληνικού Κράτους, όχι της κυβερνήσεως, γιατί αυτοί οι άνθρωποι από εκεί που έρχονται, έρχονται με την ελπίδα να μπορέσουν να στεριώσουν και να βοηθηθούν από το Ελληνικό Κράτος.</p>
          <p>Και εδώ ερωτάστε, γιατί καθυστερείτε τις όλες εξελίξεις.</p>
          <p>Έρχομαι στο θέμα της Δημόσιας Διοίκησης. Η περιοχή μας, όλη η Θράκη, στις υπηρεσίες δεν πάει καθόλου καλά. Υπάρχει μεγάλη έλλειψη προσωπικού. Σφάλμα και της Νέας Δημοκρατίας που δεν τις κάλυψε λόγω της απαγόρευσης περί προσλήψεων. Και εκεί δεν έκανε την εξαίρεση για τη Θράκη. Σφάλμα της Νέας Δημοκρατίας. Προσωπικά είχα και κάνει και σ' αυτό το θέμα ερώτηση.</p>
          <p>Έρχεστε και εσείς, όμως, και δεν κάνετε τις προσλήψεις του προσωπικού που χρειάζεται. Μήπως δεν διορίζουμε στις τεχνικές υπηρεσίες υπαλλήλους για να μην μπορούν ν' απορροφήσουν τα χρήματα των έργων; Ναι μεν λέμε στα χαρτιά, ότι δίνουμε δισεκατομμύρια στη Θράκη, λόγω ελλείψεως, όμως, προσωπικού δεν προχωράνε, και έτσι τα λεφτά τα παίρνουμε πίσω και είμαστε εντάξει, γιατί "εμείς δώσαμε και εσείς δεν μπορέσατε να το κάνετε". Λάβετε και αυτό υπόψη.</p>
          <p>Κάτι παρόμοιο συμβαίνει και με το νοσοκομείο του Διδυμοτείχου το οποίο έχει τελειώσει. Από πέρυσι το είδα τελειωμένο και έπρεπε να προσλάβουν περίπου 140 άτομα προσωπικά. Έγινε η προκήρυξη από τον Αύγουστο, έπρεπε να εξελιχθεί αυτός ο διαγωνισμός για τις προσλήψεις, ήρθε όμως το ΠΑ.ΣΟ.Κ. και τελμάτωσε και αυτό. Το νοσοκομείο, μία επένδυση πολλών δισεκατομμυρίων, δεν λειτουργεί λόγω ελλείψεως προσωπικού. Τι πρόκειται να κάνετε;</p>
          <p>Με το θέμα των ελληνοβουλγαρικών σχέσεων. Έχουμε στον Έβρο το τελωνείο του Ορμενίου από όπου διέρχονται και εμπορεύματα και άνθρωποι. Αλλά αυτοί που μπορούν να περάσουν από το τελωνείο είναι μόνο όσοι μένουν στην Βουλγαρία. Ένας άλλος που πηγαίνει πέραν του κράτους της Βουλγαρίας, δεν μπορεί να περάσει από εκεί.</p>
          <p>Και σκοπός της λειτουργίας αυτού του τελωνείου είναι να δώσει κίνηση στην περιοχή της Θράκης. Προσπαθείτε λοιπόν να λύσετε το πρόβλημα, ώστε να επιτρέπεται από τα σύνορα του Ορμενίου να περνάνε και άλλο εκτός των κατοίκων Βουλγαρίας και Ελλάδος;</p>
          <p>Υπάρχει ακόμη το εξής πρόβλημα. Δόθηκαν στο Δήμο Κομοτηνής 1,2 δισ. δραχμές για το αποχετευτικό σύστημα και για την ύδρευση της πόλεως. Τον Οκτώβριο η Κυβέρνηση του ΠΑ.ΣΟ.Κ. έσβησε αυτά τα ποσά. Και μάλιστα ο Δήμαρχος είναι του ΠΑ.ΣΟ.Κ.. Αυτά τα χρήματα χάθηκαν και θα συμψηφιστούν με αυτά που θα πάρουμε φέτος ή του χρόνου. Και με αυτά τα χρήματα θα ελύνοντο και άλλα προβλήματα, γιατί έχουμε και προβλήματα στην υγεία και προβλήματα στο περιβάλλον, διότι σε δύο Κοινότητες του Αράτου και της Φιλύρας όπου πηγαίνουν τα λύματα της Κομοτηνής τώρα το καλοκαίρι δημιουργείται πολύ σοβαρό πρόβλημα. Το σχεδόν τελειωμένο έργο του βιολογικού καθαρισμού καθυστερεί και δεν παραδίδεται.</p>
          <p>Επίσης υπήρξε μία απόφαση ίδρυσης και λειτουργίας πυροσβεστικής υπηρεσίας στο Δήμο Σαπών. Τα π.δ. είναι έτοιμα και η Νέα Δημοκρατία είχε βάλει στον προϋπολογισμό γι' αυτό το θέμα 164 εκατ. Τα χρήματα αυτά σβήστηκαν από τον προϋπολογισμό του 1994.</p>
          <p>Τέλος, όσον αφορά το β' βαθμό Τοπικής Αυτοδιοίκησης ο νόμος που ψηφίστηκε αναφέρεται στο θέμα της συνένωσης. Πρόσφατα έγινε μία σύσκεψη του Εμποροβιομηχανικού Επιμελητηρίου στην Αλεξανδρούπολη και πήγαν συνάδελφοι του ΠΑ.ΣΟ.Κ. -εγώ απουσίαζα- και μίλησαν όχι για συνένωση αλλά για συνεπαφή. Τι θα πει συνεπαφή; Ποιος θα είναι από κάτω και ποιος θα είναι από πάνω. Εγώ νομίζω ότι από κάτω θα είναι ο Νομός Ροδόπης. Και η συνένωση ή συνεπαφή αυτών των δύο νομών δεν εξυπηρετεί τίποτα, γιατί μεταξύ των δύο Νομών υπάρχουν βουνά τα οποία δεν επιτρέπουν επικοινωνία και ανάπτυξη.</p>
          <p>Γι' αυτό ακριβώς προβληματιζόμενοι, γιατί κάτι δεν πάει καλά στη Θράκη, καταθέσαμε αυτήν την επερώτηση ώστε να συνέλθει το κέντρο των Αθηνών και η Κυβέρνηση να προχωρήσει και να παύσει, όταν βάζει εξαιρέσεις αναστολών να συμπεριλαμβάνει μέσα και τη Θράκη.</p>
        </speech>
        <scene>(Χειροκροτήματα από την Πτέρυγα της Νέας Δημοκρατίας)</scene>
        <speech by="nikitas_benizelos" eId="debate_1994-07-01_speech_58">
          <from>Νικήτας Βενιζέλος</from>
          <p>Ο κ. Κουρτίδης έχει το λόγο.</p>
        </speech>
        <speech by="euaggelos_kourtidis" eId="debate_1994-07-01_speech_59">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Συζητάμε σήμερα ένα πολύ σοβαρό εθνικό θέμα, που πιστεύω ότι τη σοβαρότητά του όλοι την αντιλαμβανόμεθα και γι' αυτό όλοι μας ενδιαφερόμεθα εξίσου γι' αυτό. Είναι γνωστό ότι η Θράκη για λόγους ιστορικούς, γεωπολιτικούς, γεωγραφικούς και διαφορετικής σύνθεσης του πληθυσμού είναι μία από τις πλέον οικονομικά καθυστερημένες περιοχές, όχι μόνο στον ελλαδικό χώρο αλλά και σε ολόκληρη την Ευρωπαϊκή Ένωση.</p>
          <p>Έχει το χαμηλότερο κατά κεφαλή εισόδημα και έχει υποστεί τεράστια αφαίμαξη του πληθυσμού της. Τα νούμερα δεν λένε πάντα την αλήθεια. Θα σας αναφέρω ένα το χαρακτηριστικό παράδειγμα από την περιοχή της Σταυρούπολης Ξάνθης που είχε 16.000 κατοίκους όλους πρόσφυγες Μικρασιάτες και Πόντιους και αυτήν τη στιγμή έχει μόνο 1500 κατοίκους και από τα 25 χωριά που είχε έμειναν μόνο δέκα. Ορισμένα τμήματα όμως του πληθυσμού της Θράκης αυξήθηκαν και έτσι άλλαξε η σύνθεση του πληθυσμού της. Να γιατί οι αριθμοί δεν λένε πάντα την αλήθεια.</p>
          <p>Είναι δραματική λοιπόν η κατάσταση. Εάν λάβουμε δε υπόψη μας την αλλαγή της συνθέσεως του πληθυσμού του χώρου της Θράκης τότε το πρόβλημα γίνεται ακόμα τραγικότερο. Πρέπει να πάμε γρήγορα σε πληθυσμιακή αύξηση στο χώρο της Θράκης. Πρέπει ο πληθυσμός της από 338.000 που είναι σήμερα να αυξηθεί δραστικά σε 400.000, 500.000,550.000. Αυτό είναι το ζητούμενο. Για να αυξηθεί όμως ο πληθυσμός της Θράκης έτσι δραστικά θα πρέπει να πάμε σε γρήγορη και παράλληλη ανάπτυξη της περιοχής, στη βιοτεχνική ανάπτυξη, στη βιομηχανική ανάπτυξη, στην τουριστική ανάπτυξη, στην ανάπτυξη των υπηρεσιών, στη γεωργική ανάπτυξη και στην πνευματική ανάπτυξη με την ίδρυση όλων των πανεπιστημιακών σχολών στο Πανεπιστήμιο της Θράκης.</p>
          <p>Για να πάμε όμως σε αυτήν την γρήγορη ανάπτυξη και σε οριστική αύξηση του πληθυσμού της Θράκης πρέπει να πάμε στη θέσπιση ενός νόμου αναπτυξιακού αποκλειστικά για τη Θράκη. Και είδα, κύριε Υπουργέ, που καταθέσατε τον αναπτυξιακό νόμο και από μια ματιά που έριξα, δεν βλέπω εκείνα τα κίνητρα τα οποία θα περίμενα. Γι' αυτό όσο μπορώ πιο σύντομα θα αναφέρω ορισμένα κίνητρα με τα οποία νομίζω, ότι αντιμετωπίζεται το πρόβλημα πιο αποτελεσματικά.</p>
          <p>Κύριε Υπουργέ, ξέρω το ενδιαφέρον σας, για τη Θράκη και ξέρω, ότι ασχοληθήκατε ιδιαίτερα, με αυτήν. Και θα σας πω αμέσως το παράπονό μας, το οποίον αφορά, όχι μόνο τη σημερινή Κυβέρνηση, αλλά εάν το θέλετε, όλες τις κυβερνήσεις, γιατί δεν έγινε τίποτε μέχρι σήμερα για τη Θράκη. Και ακόμη κάναμε μία προσπάθεια τεράστια οι συνεταιριστικές οργανώσεις, αναπτύξαμε μεγάλο συνεταιριστικό κίνημα στο χώρο της Θράκης, και στο χώρο της Ξάνθης όπου δημιουργήσαμε 2.000 θέσεις εργασίας. Και οι βιομηχανίες αυτές τέθηκαν υπό καθεστώς εκκαθάρισης. Και συνεχίζεται σήμερα αυτό το καθεστώς ενώ πέρασαν 2 χρόνια από τότε. Και ενώ έλεγαν τότε ότι χρεώθηκαν οι συνεταιριστικές οργανώσεις με μεγάλα ποσά, σήμερα βλέπετε ότι σε 1,5 χρόνο μόνο η ΣΕΒΑΘ, απ' ό,τι μου είπαν, χρεώθηκε με 3 δισ. δραχμές.</p>
          <p>Πού θα πάει αυτή η κατάσταση; Πώς θα αντιμετωπισθεί αυτό το πρόβλημα; Ο Υπουργός Γεωργίας εξήγγειλε ένα πρόγραμμα εξυγίανσης αλλά το θεωρώ και αυτό τελείως λανθασμένο και καταδικασμένο σε αποτυχία.</p>
          <p>Πρέπει λοιπόν να πάμε γρήγορα σε ειδικά και διαρκή κίνητρα για τη Θράκη, που θα ισχύουν μόνο για τη Θράκη και όχι σαν τα κίνητρα των άλλων νόμων που δεν πρόλαβαν να εφαρμοσθούν στη Θράκη και μεταφέρθηκαν έξω από την Αθήνα.</p>
          <p>Ειδικότερα, ο νέος αναπτυξιακός νόμος θα πρέπει να στοχεύει: Πρώτον στη βιομηχανική ανάπτυξή δια της επιδοτήσεως κατά 30% του κόστους εργασίας και των εργοδοτικών εισφορών, όχι μόνο αυτών που εργάζονται στη βιοτεχνία και τη βιομηχανία αλλά και γενικά όλων των εργαζομένων στο χώρο της Θράκης με σχέση εξαρτημένης εργασίας. Σήμερα με τα μέτρα Μάνου είναι 12%.Μπορεί να πάει στο 30%. Η δαπάνη θα είναι 22 δισ. δρχ. για όλο το χώρο της Θράκης.</p>
          <p>β) δια της επιδοτήσεως της μεταφοράς από και προς τη Θράκη όλων των μεταφερομένων προϊόντων, βιομηχανικών και αγροτικών κατά 50%.</p>
          <p>γ) δια της επιδοτήσεως κατά 50% των επιτοκίων για κεφάλαια κίνησης και κεφάλαια των μεσοπρόθεσμων δανείων στη γεωργία, βιοτεχνία, βιομηχανία και το εμπόριο. Υπάρχει αυτή η επιδότηση, αλλά υπάρχει επιλεγμένα σήμερα μόνο σε ορισμένες βιομηχανίες.</p>
          <p>δ) δια της μειώσεως της φορολογικής κλίμακας του φόρου εισοδήματος κατά 50% και της πλήρους απαλλαγής από τη φορολογία των κερδών εφόσον αυτά επενδύονται στο χώρο της Θράκης.</p>
          <p>ε) δια της άμεσης καταβολής των κονδυλίων που χορηγούνται για επιδοτήσεις των επενδύσεων στη Θράκη.</p>
          <p>ζ) δια της υπαγωγής στον αναπτυξιακό νόμο των επιχειρήσεων που σχετίζονται με την τουριστική ανάπτυξη της Θράκης, ξενοδοχεία, κατασκηνωτικά κέντρα, κάμπινγκ, καταφύγια κ.λ.π.</p>
          <p>Δεύτερον, ο νόμος θα πρέπει να αποβλέπει στην ενίσχυση των εργαζομένων: α) Δια της εξασφαλίσεως ευνοϊκών συνθηκών στέγασης και δραστικής επιδοτήσεως αγοράς ή κατασκευής πρώτης κατοικίας σε όλους που κατοικούν στο χώρο της Θράκης, ανεξάρτητα από το επάγγελμα που ασκούν.</p>
          <p>β) Δια της καθιερώσεως ειδικού επιδόματος όλων των εργαζομένων στη Θράκη, εργατών, υπαλλήλων, δικαστικών και στρατιωτικών και δια της πλήρους φορολογικής απαλλαγής των εισοδημάτων τους.</p>
          <p>γ) Δια της καθιερώσεως ειδικού επιστημονικού επιδόματος των εργαζομένων στη Θράκη, ειδικών επιστημόνων με μεταπτυχιακές σπουδές και επιδότηση του κόστους εργασίας τους κατά 50%. Ψάχνουμε να βρούμε ειδικούς επιστήμονες και δεν τους βρίσκουμε. Τη Θράκη τη θεωρούν τόπο εξορίας.</p>
          <p>Τρίτον, ο νόμος επαναλαμβάνω ότι θα πρέπει να προβλέπει ακόμη τις διαρθρωτικές μεταβολές στη γεωργία και ιδιαίτερα την ενίσχυση των περιοχών που έχουν υποστεί μεγάλη μείωση του πληθυσμού τους.</p>
        </speech>
        <scene>(Στο σημείο αυτό ακούγεται επανειλημμένα ο χαρακτηριστικός ήχος της λήξης του χρόνου ομιλίας του κυρίου Βουλευτή)</scene>
        <speech by="nikitas_benizelos" eId="debate_1994-07-01_speech_60">
          <from>Νικήτας Βενιζέλος</from>
          <p>Κύριε Κουρτίδη, θα αργήσετε πολύ;</p>
        </speech>
        <speech by="euaggelos_kourtidis" eId="debate_1994-07-01_speech_61">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Κύριε Πρόεδρε, τελειώνω.</p>
        </speech>
        <speech by="nikitas_benizelos" eId="debate_1994-07-01_speech_62">
          <from>Νικήτας Βενιζέλος</from>
          <p>Ξέρω ότι είναι πολύ σοβαρό αυτό που λέτε αλλά έχετε υπερβεί κατά πολύ το χρόνο σας.</p>
        </speech>
        <speech by="euaggelos_kourtidis" eId="debate_1994-07-01_speech_63">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Ξέρετε ότι το θέμα αυτό, κύριε Πρόεδρε, μας έχει καταταλαιπωρήσει. Έχουμε έρθει τρεις φορές γι' αυτήν την επερώτηση. Θεωρώ πολύ σημαντικά και εγώ αυτά τα οποία σας λέγω και θέλω να βοηθήσω τους Υπουργούς ώστε να μας βοηθήσουν και αυτοί στη συνέχεια. Γι' αυτό θα μου δώσετε λίγο χρόνο ακόμη.</p>
        </speech>
        <speech by="nikitas_benizelos" eId="debate_1994-07-01_speech_64">
          <from>Νικήτας Βενιζέλος</from>
          <p>Συνεχίστε, αλλά όσο μπορείτε πιο σύντομα παρακαλώ.</p>
        </speech>
        <speech by="euaggelos_kourtidis" eId="debate_1994-07-01_speech_65">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Ευχαριστώ πολύ κύριε Πρόεδρε, θα τελειώσω γρήγορα.</p>
          <p>δ) Δια της χορηγήσεως ποσοστώσεων καπνών βιρτζίνια και μπέρλει στην περιοχή της Θράκης τουλάχιστον 6 εκατ. κιλών. Είπαμε για τη Σταυρούπολη. Το ζητήσαμε. Δεν μας έδωσαν τίποτε. Ξεκινήσαμε την καλλιέργεια των καπνών βιρτζίνια στη Ξάνθη και μείναμε στη μέση. Έτσι θα συγκρατήσουμε αυτόν τον πληθυσμό;</p>
          <p>ε) Δια της επιδοτήσεως της αγοράς καλλιεργήσιμης γης και των επιτοκίων των δανείων αγοράς κατά 50%, όπως είναι στη βιομηχανία, των γεωργών που ασχολούνται κατά κύριο και αποκλειστικό επάγγελμα με τη γεωργία. Είναι ελεγχόμενη η αγορά γης και θα βοηθήσει πάρα πολύ τους γεωργούς μας.</p>
          <p>Ο νόμος θα πρέπει να αποβλέπει ακόμη, τέταρτον, στην οργάνωση και στελέχωση υπηρεσιών και στη μεταφορά νέων στη Θράκη, α) δια της άμεσης οργάνωσης και στελέχωσης με εξειδικευμένο προσωπικό όλων των σχετικών υπηρεσιών που έχουν σχέση με την ανάπτυξη ήτοι: Διεύθυνση Γεωργίας, ΑΤΕ, Εθνικός Οργανισμός Καπνού, Οργανισμός Βάμβακος, Υπηρεσία Εγγυοβελτιώσεων, ΥΠΕΘΟ, ΕΟΜΜΕΧ, ΕΤΒΑ, τράπεζες, Επιθεώρηση Βιομηχανίας, Διεύθυνση Επιμελητηρίου, ΕΟΤ κ.λπ..</p>
          <p>β) Δια της μεταφοράς των στρατιωτικών σχολών των Ενόπλων Δυνάμεων. Εξήγγειλε ο Υπουργός Εθνικής Άμυνας μεταφορά σχολών στην περιοχή της Θράκης, αλλά δυστυχώς δεν τις είδαμε ακόμη.</p>
          <p>γ) Δια της αξιοποιήσεως των θερμών λουτρών. Έχουμε στη Γεννησέα, στις Θέρμες, στην Αλεξανδρούπολη και στη Σαμοθράκη θερμά ιαματικά λουτρά που μπορούν να αξιοποιηθούν και να αποτελέσουν πόλο έλξεως τουριστών και ανθρώπων που θα πάνε σ' αυτές τις περιοχές.</p>
          <p>Ακόμη να πάμε στην εκτέλεση έργων υποδομής και αυτά αφορούν εσάς, κύριε Υπουργέ ΠΕ.ΧΩ.Δ.Ε.. Εμείς την Κρήτη την αγαπούμε, κύριε Σουλαδάκη, και ξέρουμε ότι και σεις αγαπάτε τη Θράκη και θα πρέπει να ρίξετε ιδιαίτερο βάρος σ' αυτήν. Έπρεπε όμως να βγει στην επιφάνεια η αντιεγνατία για να ανακαλύψουμε την Εγνατία; Κάλλιο αργά παρά ποτέ. Έστω και τώρα να την προχωρήσουμε. Ξεκινήστε την λοιπόν αμέσως από τη Θράκη.</p>
          <p>Πρέπει ακόμη να επιταχύνουμε την κατασκευή των ψηφιακών δικτύων του ΟΤΕ.</p>
          <p>Με την έναρξη ακόμη όπως είπα της κατασκευής της Εγνατίας οδού και των εγκάρσιων δρόμων που οδηγούν στη Βουλγαρία και στα Βαλκάνια, μπορεί η Θράκη να αποτελέσει εφαλτήριο για την περιοχή, για την ανάπτυξη και της Θράκης και της περιοχής της Βαλκανικής και της Μαύρης θάλασσας.</p>
          <p>Με την άμεση κατασκευή των λιμένων της Θράκης, της Αλεξανδρούπολης και του Πόρτο Λάγος, ώστε να αποκτήσουν προδιαγραφές διεθνών διαμετακομιστικών κέντρων.</p>
        </speech>
        <speech by="nikitas_benizelos" eId="debate_1994-07-01_speech_66">
          <from>Νικήτας Βενιζέλος</from>
          <p>Κύριε Κουρτίδη, συντομεύετε παρακαλώ.</p>
        </speech>
        <speech by="euaggelos_kourtidis" eId="debate_1994-07-01_speech_67">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Σε ένα λεπτό τελειώνω, κύριε Πρόεδρε.</p>
          <p>Με τη γρήγορη μεταφορά του φυσικού αερίου στη Θράκη και την κατασκευή του ηλεκτροπαραγωγικού σταθμού του Λάγος. Με την κατασκευή σιδηροδρομικού δικτύου υψηλών ταχυτήτων και τη σύνδεση της Θεσσαλονίκης με τη Θράκη παραλιακώς. Με την επίσπευση του αναδασμού - το ανέφερε ο κύριος συνάδελφος - σε ολόκληρο το χώρο της Θράκης. Με την άρδευση των αγρών σε ολόκληρο το χώρο της Θράκης. Στη Θράκη υπάρχουν 80 χείμαρροι οι οποίοι εκβάλουν στη θάλασσα και συγχρόνως κατά τη διάρκεια του χειμώνα αποτελούν πηγή δεινών και καταστροφών, ενώ θα μπορούσαν να αποτελέσουν πηγή πλούτου και ευτυχίας.</p>
          <p>Από το έτος 1964, κύριε Υπουργέ, επί υπουργίας του αειμνήστου Αλεξάνδρου Μπαλτατζή υπάρχουν στο Υπουργείο Γεωργίας προμελέτες για την κατασκευή 6 φραγμάτων στο χώρο της Θράκης και μεταξύ αυτών είναι και ο Κομψάτος που ανέφερε ο κύριος συνάδελφος. Αυτά πρέπει να τα βρούμε, να τα φέρουμε στην επιφάνεια, γιατί τα νερά του Νέστου δεν επαρκούν για την άρδευση.</p>
          <p>Πρέπει ακόμη να ενδυναμώσουμε το Δημοκρίτειο Πανεπιστήμιο Θράκης. Στο Δημοκρίτειο Πανεπιστήμιο Θράκης, μπορούν να δημιουργηθούν 7 - 8 σχολές και ακόμη να γίνουν τμήματα μεταπτυχιακών σπουδών με κύρος Βαλκανικό και παγκόσμιο, αν θέλετε. Μόνο το πανεπιστήμιο μπορεί να μας δώσει, κύριοι Υπουργοί και κύριε Πρόεδρε, 50.000 με 70.000 κατοίκους στο χώρο της Θράκης. Δεν προσέχθηκε αυτό το πράγμα όσο έπρεπε. Να για πιο λόγο κατηγορούμε τον Υπουργό Παιδείας ο οποίος είναι και Βορειοελλαδίτης και θα περιμέναμε να μας βοηθήσει περισσότερο.</p>
        </speech>
        <speech by="nikitas_benizelos" eId="debate_1994-07-01_speech_68">
          <from>Νικήτας Βενιζέλος</from>
          <p>Κύριε Κουρτίδη, παρακαλώ ολοκληρώστε. Φθάσαμε στα 14 λεπτά.</p>
        </speech>
        <speech by="euaggelos_kourtidis" eId="debate_1994-07-01_speech_69">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Τελείωσα, κύριε Πρόεδρε.</p>
          <p>Με τις παραπάνω προϋποθέσεις, η Θράκη μπορεί να αποτελέσει ένα πρότυπο γρήγορης ανάπτυξης και συγχρόνως ένα εφαλτήριο για γρήγορη διείσδυση στη Βουλγαρία, στα Βαλκάνια και τη Μαύρη Θάλασσα, στα παράλια της οποίας ζουν σήμερα 500.000 Πόντιοι συμπατριώτες μας. Σε λίγα χρόνια μπορούμε να αισθανόμαστε υπερήφανοι για τη Θράκη μας και για τους συμπατριώτες μας πέραν της Θράκης που αποτελούν την ισχυρότερη Ελληνική παροικία, ύστερα από την Αμερικανική. Οι Έλληνες ενωμένοι έκαναν θαύματα σε όλη τη μακραίωνη πορεία τους.</p>
          <p>Ελάτε, κύριοι συνάδελφοι, ελάτε κύριοι Υπουργοί, όλοι μαζί ενωμένοι να δώσουμε τη μάχη για τη Θράκη. Και επαναλαμβάνω, κατηγορούμε σήμερα όχι μόνο τη σημερινή Κυβέρνηση για την πλήρη απραξία της, αλλά και όλες τις κυβερνήσεις και όλα τα κόμματα και την πνευματική ηγεσία του Τόπου μας, γιατί αρκέστηκαν μόνο στη σύνταξη η μεν Βουλή του ωραίου κατά τα άλλα πορίσματος της διακομματικής επιτροπής για τη Θράκη το Φεβρουάριο του 1992, και του προγράμματος για την ανάπτυξη της Θράκης η Ακαδημία Αθηνών, χωρίς να προχωρήσουν περαιτέρω.</p>
          <p>Να γιατί διαμαρτυρόμαστε, κύριε Πρόεδρε, και αγωνιούμε και αυτήν την αγωνία του Θρακιώτικου λαού, προσπαθήσαμε να φέρουμε σήμερα στη Βουλή.</p>
          <p>Ευχαριστώ.</p>
        </speech>
        <speech by="nikitas_benizelos" eId="debate_1994-07-01_speech_70">
          <from>Νικήτας Βενιζέλος</from>
          <p>Κύριε Κουρτίδη, μήπως έπρεπε να προσθέσουμε και μία έκκληση προς την Ελληνική οικογένεια να μην περιορίζεται στο ένα και στα δύο παιδιά;</p>
        </speech>
        <speech by="euaggelos_kourtidis" eId="debate_1994-07-01_speech_71">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Θα αναφερθώ στη δευτερολογία μου, κύριε Πρόεδρε.</p>
        </speech>
        <speech by="nikitas_benizelos" eId="debate_1994-07-01_speech_72">
          <from>Νικήτας Βενιζέλος</from>
          <p>Ο Κοινοβουλευτικός Εκπρόσωπος της Νέας Δημοκρατίας, ο κ. Χατζηνικολάου, Βουλευτής Έβρου, έχει το λόγο.</p>
        </speech>
        <speech by="panagiotis_xatzinikolaou" eId="debate_1994-07-01_speech_73">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Κύριοι συνάδελφοι, θα πρέπει να πούμε ότι η εικόνα της Βουλής δεν αποδεικνύει ότι έχουμε πράγματι ενστερνιστεί όλοι στον αναγκαίο βαθμό τη σοβαρότητα του προβλήματος, που λέγεται Θράκη σήμερα. Διότι εκπρόσωποι των κομμάτων δεν παρίστανται, πλην της Νέας Δημοκρατίας, υπό την έννοια, αν θέλετε, ότι αυτή κατέθεσε τη συγκεκριμένη επερώτηση. Έχουμε, δηλαδή, ως προς την προηγούμενη φορά συζητήσεως της επερωτήσεως για την Ήπειρο επιδείνωση από αυτής της πλευράς, διότι δεν παρίσταται και ο Κοινοβουλευτικός Εκπρόσωπος της Πλειοψηφίας. Θα πρέπει επίσης να ομολογήσω ότι υπάρχει μία βελτίωση στην εκπροσώπηση της Κυβερνήσεως, διότι εκπροσωπείται και το Υπουργείο Παιδείας. Αυτό όμως, δεν σημαίνει ότι η εκπροσώπηση της Κυβερνήσεως είναι ανάλογη του προβλήματος.</p>
          <p>Επίσης, κύριε Πρόεδρε, πριν μπω επί της ουσίας της επερωτήσεως, θα ήθελα να παρακαλέσω στον βαθμό που το Προεδρείο της Βουλής το μπορεί, να κάνει τις δέουσες παρεμβάσεις, όσον αφορά την εκπομπή της Βουλής, η οποία μεταδίδεται από την ΕΤ2 το Σαββατόβραδο. Και δεν αναφέρομαι μόνο στα των αποσπασμάτων των ομιλητών μέσα στα πλαίσια του κατανεμημένου χρόνου, αλλά αναφέρομαι και στις εικόνες ακόμα. Παράκληση, λοιπόν, θερμή είναι να υπάρξει παρακολούθηση αν θέλετε, εφ' όσον δεν είναι δυνατή τυχόν παρέμβαση, υπό την έννοια βελτιώσεως αυτής της καταστάσεως, μιας καταστάσεως, η οποία είναι ανεπίτρεπτη πολλές φορές και σκόπιμο είναι να βελτιώσουμε την εικόνα μας και από πλευράς δικαιοσύνης, αλλά και από πλευράς εντυπώσεων έναντι των πολιτών, οι οποίοι μας παρακολουθούν.</p>
          <p>Ως προς την επερώτησή μας, είναι γνωστό ότι ο Κανονισμός της Βουλής κλιμακώνοντας τους βαθμούς του Κοινοβουλευτικού Ελέγχου, καθορίζει την επερώτηση ως το σκληρότερο βαθμό ελέγχου προς την Κυβέρνηση. Κατά συνέπεια, η επιλογή αυτού του βαθμού του ελέγχου από της πλευράς μας, έχει τη σημασία ότι και κατηγορίες θα σας απευθύνουμε, αλλά και λόγω της κρισιμότητος και της σοβαρότητος του προβλήματος, θα προσπαθήσουμε ανταλλάσσοντας σκέψεις μαζί σας, με τη συναίσθηση ότι όλοι ελαυνόμεθα από την επιθυμία να βοηθήσουμε τη Θράκη και σκέψεις θα καταθέσουμε προς την κατεύθυνση της επιλύσεως ή αν θέλετε της αμβλύνσεως των προβλημάτων αυτού του ευαίσθητου διαμερίσματος της Χώρας.</p>
          <p>Η πρώτη κατηγορία που απευθύνουμε- και θα τη στηρίξουμε- είναι ότι η Κυβέρνηση δεν έχει πολιτική για τις παραμεθόριες περιοχές και δεν έχει πολιτική ειδικότερα, για να μείνουμε στο συζητούμενο θέμα, για τη Θράκη. Δηλαδή, με δύο κουβέντες λέμε όλοι ότι έχουμε συλλάβει το πρόβλημα, λέμε όλοι ότι τοποθετούμε το πρόβλημα μέσα στις νέες συνθήκες, οι οποίες έχουν διαμορφωθεί και είναι εν εξελίξει στην Ευρώπη και στα Βαλκάνια, λέμε ότι έχουμε εκτιμήσει στις πραγματικές της διαστάσεις τη νέα κατάσταση, η οποία δημιουργείται, που είναι μία ευκαιρία για να πετύχουμε συντομότερη και καλύτερη ανάπτυξη στη Θράκη, αλλά από πλευράς πράξεων, από πλευράς ενεργειών, εκεί υστερούμε. Υπάρχουν, αν θέλετε, ποσοτικές διαφορές από τη μια στην άλλη κυβέρνηση από πλευράς εκτελέσεως κυρίως δημοσίων έργων, αυτό όμως δεν αποτελεί αντιμετώπιση του προβλήματος της Θράκης, το οποίο είναι ένα πρόβλημα πολύμορφο, πολύπλευρο και χρειάζεται πολυτομεακή πολιτική.</p>
          <p>Πρέπει να υπάρξει πολιτική για το δημογραφικό, ειδικά μέτρα για το δημογραφικό της Θράκης. Συνηγορούν υπέρ αυτών των ειδικών μέτρων οι ειδικές συνθήκες, που επικρατούν στη Θράκη, οι ιδιομορφίες. Όχι οι άλλες οι συνήθειες που υπάρχουν, αν θέλετε, και στα άλλα διαμερίσματα τα παραμεθόρια, τα μεθόρια της Χώρας, οι ειδικές συνθήκες του χώρου, τόσο από πλευράς γειτονίας με το βασικό μας αντίπαλο -για να μην πω τίποτε άλλο- όσο και από πλευράς συνθέσεως του πληθυσμού της.</p>
          <p>Και δεν βλέπω όλο αυτό το διάστημα των 9 μηνών καν εξαγγελία γενικότερης δημογραφικής πολιτικής. Οπότε θα μπορούσε κανείς να αναμείνει τις ευεργετικές επιπτώσεις εκ της εφαρμογής αυτής της γενικότερης δημογραφικής πολιτικής και στο συγκεκριμένο χώρο, πολλώ δε μάλλον δεν βλέπω ειδική δημογραφική πολιτική.</p>
          <p>Είχαμε αναλάβει στο Υπουργείο Μακεδονίας-Θράκης, πέραν των εξαγγελθέντων από εδώ μέτρων, από το καθ' ύλην αρμόδιο Υπουργείο γύρω από το δημογραφικό, μία πρωτοβουλία κυρίως ενημερωτική, κυρίως πρωτοβουλία ευαισθητοποιήσεως του λαού της Βορείου Ελλάδος, διότι σε πάρα πολύ μεγάλη έκταση και ιδιαίτερα εκτός των αστικών κέντρων, δεν γνωρίζει ο κόσμος τι σημαίνει καν δημογραφικό πρόβλημα.</p>
          <p>Αυτήν την ενημερωτική προσπάθεια την είχαμε πλαισιώσει με ορισμένα πρακτικά μέτρα, με πρωτοβουλία του Υπουργείου Μακεδονίας-Θράκης, ξεκινώντας από το σκεπτικό ότι, ό,τι δεν απαγορεύεται από το νόμο θα το κάνουμε και ας έρθει η Αθήνα να παρέμβει. Όχι ό,τι ο νόμος επιτρέπει, ό,τι δεν απαγορεύει. Και εκεί ενισχύαμε ορισμένες πολύτεκνες οικογένειες των μεθόριων νομών του χώρου, διότι δεν υπήρχαν μέσα οικονομικά πολλά. Είχαμε εξασφαλίσει κάποια κονδύλια, κάποιες πιστώσεις. Ενισχύαμε παιδιά πολύτεκνων οικογενειών, τα οποία αρίστευαν στο σχολείο, πάλι των μεθόριων περιοχών. Και επίσης, ενισχύαμε παιδιά, τα οποία δεν έχαναν το σχολειό τους, δεν έχαναν τη χρονιά τους -δεν θέταμε δηλαδή την προϋπόθεση της αριστεύσεως- υπό την προϋπόθεση όμως ότι συγχρόνως τα παιδιά αυτά εργάζονται.</p>
          <p>Είχαμε κάνει μία προσπάθεια στο δημογραφικό. Αυτήν δεν τη βλέπω να κινείται καθόλου, έχει εγκαταλειφθεί. Αναφέρομαι ειδικά στο χώρο, με κύριο στόχο να ενημερωθεί ο κόσμος, να καταλάβει τι σημαίνει δημογραφικό.</p>
          <p>Η ανεργία επιτείνεται στο χώρο. Και αυτό, όπως αντιλαμβάνεσθε, έχει τις επιπτώσεις του στην ένταση του μεταναστευτικού ρεύματος. Δεν λέω ότι μόνο αυτό φταίει για τη μετανάστευση, πολλά φταίνε. Και δεν είναι μόνο φαινόμενο της Θράκης η μετανάστευση. Αλλά επειδή στη Θράκη πονάει το πράγμα για πολλούς λόγους, εκεί χρειάζεται να αντιμετωπίσει κανείς το φαινόμενο, ώστε στο βαθμό που είναι δυνατόν να το περιορίσει.</p>
          <p>Δεν βλέπω προς την κατεύθυνση μειώσεως της ανεργίας ή διατηρήσεως της ανεργίας στο χώρο, τη λήψη μέτρων. Και αντί τούτων, έχουμε επίταση του φαινομένου, εξαιτίας του ότι και ορισμένα έργα, τα οποία είχαν ξεκινήσει επί της προηγουμένης κυβερνήσεως και αυτά τα έργα έχουν σταματήσει. Δεν προχωρούν τα έργα. Κανένα έργο, κύριε Υπουργέ, δεν προχωρεί αυτήν τη στιγμή. Έχουν σταματήσει. Στη δευτερολογία μου θα σας αναφέρω- αν θέλετε- συγκεκριμένα έργα. Έχω στοιχεία.</p>
          <p>Τρίτον. Δεν είναι δυνατό να αντιμετωπίσουμε αυτήν την κατάσταση, η οποία είναι έκτακτη και να εκμεταλλευτούμε αυτές τις διδόμενες κάτω από τις νέες συνθήκες ευκαιρίες, αν δεν διαθέσουμε στο χώρο πολύ περισσότερους πόρους, από αυτούς που -αν θέλετε- πληθυσμιακά αναλογούν. Και εδώ έρχεται το θέμα και μπαίνει το ερώτημα: Έχετε την πολιτική βούληση, να αντιμετωπίσετε κατ' έκτακτο τρόπο τα έκτακτα προβλήματα της Θράκης; Αν έχετε την πολιτική βούληση, δεν έχει χαθεί ο χρόνος.</p>
          <p>Υπάρχει λοιπόν εδώ, εκτός από τις κατηγορίες, ο δεύτερος λόγος που μας ωθεί στην κατάθεση και τη συζήτηση της επερωτήσεως: Η ανησυχία μας.</p>
          <p>Ανησυχούμε μαζί με σας, εσείς, όμως, έχετε την ευθύνη να πάρετε μέτρα. Και έχετε χρόνο να πάρετε μέτρα. Εγώ προσωπικώς, πιστεύω ότι η Βουλή αυτή έχει δυνατότητες, κάτω από ορισμένες προϋποθέσεις να ολοκληρώσει τη θητεία της, την προβλεπομένη από το Σύνταγμα. Έχει επομένως τρία χρόνια και, αλλά αυτό δεν σημαίνει ότι δεν πρέπει να κινείται τίποτα.</p>
          <p>Πέραν του γεγονότος ότι εκ της καθυστερήσεως, η οποία σημειώνεται στον τομέα των δημοσίων επενδύσεων, σίγουρα θα χαθούν χρήματα, όχι με την έννοια ότι δεν θα τα δικαιούμεθα να τα πάρουμε, διότι η αντίκρουσις κυρίως εμφορείται από το πνεύμα- δεν τα χάνουμε τα λεφτά. σίγουρα δεν τα χάνουμε από αυτής της πλευράς- αλλά, όσο θα συμπιέζεται ο χρόνος της απορροφήσεως, τόσο οι δυνατότητες εξ αιτίας εγγενών αδυναμιών της Δημοσίας Διοικήσεως και τεχνικών λόγων κ.λπ., όσο και οι πιθανότητες να προλάβουμε στον εναπομένοντα χρόνο να απορροφήσουμε όλες τις πιστώσεις από το δεύτερο Κοινοτικό Πλαίσιο Στήριξης θα μειώνονται.</p>
          <p>Δεν μας είπατε μέχρι στιγμής τις προτάσεις σας και θα παρακαλέσω όταν πάρετε το λόγο να μας ενημερώσετε -αυτό είναι κρίσιμο θέμα- ποιο είναι τελικώς το ποσό το οποίο θα πάρει η Θράκη από το δεύτερο Κοινοτικό Πλαίσιο Στήριξης, τόσο από το σχέδιο περιφερειακής ανάπτυξης, όσο και από το Ταμείο Συνοχής και τις κοινοτικές πρωτοβουλίες. Συνολικά τι θα πάρει;</p>
          <p>Είχε πάρει από το πρώτο Κοινοτικό Πλαίσιο Στήριξης γύρω στα 80 δισ. δραχμές, τίποτε δηλαδή. Έκανε πρόταση η Νέα Δημοκρατία, η οποία δεν επροχώρησε -ας μην μπούμε σε αυτό το θέμα- για 179 δισ. δραχμές. Δεν είμαστε εμείς ευχαριστημένοι ούτε από αυτό το ποσόν και φοβούμαι ότι εσείς οδηγείστε σε μείωση και αυτής της προτάσεως. Θα χαρώ πολύ να ακούσω ότι δεν συμβαίνει κάτι τέτοιο.</p>
          <p>Στα επιμέρους προβλήματα: Αντί να προχωρήσουμε, οπισθοδρομούμε σε ορισμένα θέματα και αυτό είναι εκείνο που επιτείνει τις ανησυχίες μας. Έχουμε οπισθοδρόμηση στο θέμα των έργων. Δεν προχωρούν. Ο κίνδυνος είναι να χαθεί το 1994, διότι εχάθη χρόνος διαδικαστικός. Το διάστημα της καλοκαιρίας εκεί είναι μικρό και επομένως, ο κίνδυνος είναι αυξημένος να μην υπάρξει έργο ή να μην υπάρξει όσο έργο θα μπορούσε να υπάρξει, ενώ θα υπάρχουν χρήματα στον τομέα των δημοσίων επενδύσεων.</p>
          <p>Η δεύτερη οπισθοδρόμηση -και θα χαρώ να το διαψεύσετε- φαίνεται ότι είναι στο θέμα της επεκτάσεως του αγωγού του φυσικού αερίου. Υπήρξε και μία απόφαση του Δ.Σ. της ΔΕΗ, κατά τη διάρκεια αυτού του 9μήνου, η οποία λέει ότι δεν θα γίνει η μονάδα παραγωγής ηλεκτρικής ενέργειας που εσχεδιάζετο στο Πόρτο Λάγος. Αν δεν γίνει, όπως αντιλαμβάνεσθε, δεν μπορεί να καλυφθεί στοιχειωδώς το κόστος της επεκτάσεως του αγωγού και επομένως, θα χαθεί ο αγωγός.</p>
          <p>Έχετε έπ’ αυτού συγκεκριμένες προτάσεις, κύριε Υπουργέ της Εθνικής Οικονομίας, -αυτές τις μέρες πρέπει να είναι στα χέρια σας- από τον Σύνδεσμο Βιομηχανιών και Βιοτεχνιών Ροδόπης, που το ένα σκέλος των προτάσεων αναφέρεται στο λειτουργικό κόστος. Μάλιστα γι' αυτές, δεν ξέρω κατά πόσο έχουν απόλυτο δίκαιο ή όχι, ισχυρίζονται ότι οι ρυθμίσεις μπορούν να γίνουν δι' αποφάσεων και όχι δια νόμων. Αυτό το σκέλος, όσο και αν το βοηθήσουμε, δεν μπορεί σε ένα βάθος χρόνου να το αντιμετωπίσουμε και υπό την έννοια του πληθωρισμού που έχουμε, εάν δεν υπάρξει μείωση του κόστους, κυρίως στον τομέα της ενέργειας. Το φυσικό αέριο επομένως είναι κλειδί για την ανάπτυξη της Θράκης.</p>
          <p>Είχαμε και μία ένδειξη προς την κατεύθυνση της οπισθοδρομήσεως από συμπεριφορά, από απόφαση, από χειρισμούς του Υπουργείου Παιδείας. Είχαν γίνει δύο σχολές καινούριες, με μία απόφαση της προηγουμένης Κυβερνήσεως. Η Φιλοσοφική, νομίζω στην Κομοτηνή και η Σχολή Μηχανικών Περιβάλλοντος στην Ξάνθη. Βγήκε φέτος μία απόφαση, η οποία έθετε σε λειτουργία τις καινούριες σχολές που είχαν ιδρυθεί την ίδια περίοδο, αλλά οι δύο αυτές σχολές εξαιρούνται. Αντί η κατεύθυνση να είναι να ενισχύσουμε τη λειτουργία, την επέκταση του Δημοκρίτειου Πανεπιστημίου, για πολλούς και διαφόρους λόγους -για πνευματικούς, πολιτιστικούς, πληθυσμιακούς, πολλές είναι οι παράμετροι της ωφελείας από την ανάπτυξη του Δημοκρίτειου Πανεπιστημίου- εμείς όχι μόνον προτεραιότητα δεν δίδουμε, αλλά ούτε σε ίση μοίρα δεν θέτουμε το συγκεκριμένο πανεπιστήμιο, για τις συγκεκριμένες σχολές, αν θέλετε, με τα άλλα πανεπιστήμια.</p>
          <p>Και αυτή ήταν η συμπεριφορά της ελληνικής Πολιτείας επί μακρά σειρά ετών, έναντι αυτού του ιδρύματος, το οποίο μπορεί να αποτελέσει μαζί με ορισμένες άλλες αποφάσεις μας, με ορισμένες άλλες ενέργειές μας, με ορισμένα άλλα μέτρα βασικό πόλο έλξεως πληθυσμού, αλλά και κυρίως μπορεί να συμβάλει στη θωράκιση της περιοχής. Γιατί όπως είχαμε συμφωνήσει προ ημερών εδώ κατά τη συζήτηση αναλόγου επερωτήσεως δια τα της Ηπείρου, δεν μπορεί να μείνουμε μόνο στην προσπάθεια στενής οικονομικής ανάπτυξης της περιοχής. Η περιοχή πρέπει να αντιμετωπισθεί κατ' έκτακτο τρόπο και με μέτρα και για τη μειονότητα -και εκεί μέσα πρέπει να κάνει κανείς και διακλαδώσεις, αν θέλετε καταλαβαίνετε τι εννοώ- και για το δημογραφικό και για την οικονομική ανάπτυξη, αλλά αποδίδω ιδιαίτερη σημασία στην πνευματική, στην πολιτισμική θωράκιση της περιοχής, για να μπορούμε -και πιστεύω ότι το μπορούμε παρά τα μειονεκτήματα, παρά τις ολιγωρίες, παρά τις παραλείψεις, παρά τις δυσκολίες- από εδώ ενωμένα και από αυτό το επίσημο Βήμα να διακηρύξουμε όλοι ότι, παρά το ότι υπάρχουν οι γνωστοί κίνδυνοι, παρά το ότι αυτοί κατά καιρούς οξύνονται, ανάλογα με τα συμφέροντα των μεγάλων και των αμέσως ενδιαφερομένων είτε δι' ίδιον όφελος είτε μόνο δι' ίδιον όφελος, είτε ενδεχομένως δι' όφελος των άλλων κυρίως που κρύβονται πίσω τους και στη συνέχεια των ιδίων, πρέπει να εμπεδώσουμε το αίσθημα ασφαλείας στους κατοίκους. Και νομίζω ότι μπορούμε από δω να διακηρύξουμε όλοι μαζί ότι δε συμμεριζόμαστε αυτούς τους κινδύνους. Και αυτοί οι κίνδυνοι μπορούν να μειώνονται, μπορούν να ελαχιστοποιούνται, εφόσον εμείς θα είμαστε ενωμένοι και εφόσον εμείς θα ενεργούμε όλοι μαζί προς την κατεύθυνση στήριξης αυτής της περιοχής.</p>
          <p>Στα επιμέρους μέτρα: Παίζει μεγάλο ρόλο να λύσουμε το θέμα του Νέστου, φερ' ειπείν. Και επειδή είχα χειριστεί, εκπροσωπώντας την προηγούμενη κυβέρνηση, το θέμα αυτό, κύριε Υπουργέ της Εθνικής Οικονομίας, θέλω να σας παρακαλέσω να μην υποχωρήσετε από το αίτημα του 33%. Έχω μία πληροφορία ότι οι εμπειρογνώμονες των δύο χωρών σας έχουν ετοιμάσει μία πρόταση, συμφωνούντες τρόπον τινά, στο 29%. Μην υποχωρείτε. Ξεκινήσαμε από το 20% -το 29% το υπέσχοντο και τότε και δεν το δεχθήκαμε- στο 25% είχε υπογραφεί πρακτικό και προχωρούσαμε παραπέρα με το θέμα ανοικτό. Είμαι απόλυτα πεπεισμένος ότι αν υπάρξει σθεναρή ελληνική θέση, θα μας δώσουν το 33%.</p>
          <p>Επίσης, να μη δεχθείτε να ανοίξετε καμία άλλη χερσαία δίοδο, πριν η, μεν μία εξαντλήσει πλήρως τη δυναμικότητά της, η δε άλλη τεθεί ουσία σε χρήση, γιατί δεν έχει τεθεί ουσιαστικά σε χρήση, προκειμένου να αξιοποιήσουμε και το λιμάνι, αλλά και να θωρακίσουμε και δι'αυτής της πλευράς το χώρο του εξ Ανατολών γείτονος, γιατί θα είναι ένας τοίχος, αν θέλετε, διελεύσεως από εκεί Ευρωπαίων, όχι μόνο Βαλκάνιων. Και αυτό έχει μεγάλη σημασία για τις σχέσεις με την Τουρκία. Ενδεικτικό του ενδιαφέροντος της Βουλγαρικής πλευράς να πάρει και άλλες διόδους, είναι ότι με όποιο Βούλγαρο συναντηθείτε, σε οποιοδήποτε επίπεδο, χαμηλό ή υψηλότερο, από του δημάρχου μέχρι και του Πρωθυπουργού, ανεξάρτητα από τη συντεθείσα ημερήσια διάταξη της συναντήσεως, αυτός θα σας θέσει το θέμα και νέων διόδων. Καμία νέα δίοδος, αν δε λύσουν το θέμα του Νέστου και αν δε χρησιμοποιήσουν και τη δίοδο Ορμενίου-Σβήλεγκραντ.</p>
          <p>Οι Βούλγαροι όλο ζητούν, δε δίδουν. Πρέπει να αποφασίσουν να δώσουν. Και έχουν πάρει αυτό το διάστημα, -μέχρις ενός σημείου, για μένα, από την πολιτική της Νέας Δημοκρατίας, και σε επίπεδο κομματικό, όπως και στην περίπτωση της Αλβανίας- χωρίς να έχουν δώσει. Το 33% πρέπει να το δώσουν. Και είναι προσανατολισμένοι προς αυτήν την κατεύθυνση. Δεν πρέπει να κάνουμε το λάθος να υποχωρήσουμε. Πρέπει, όμως, το θέμα να τελειώσει. Το θέμα είναι πολύ κρίσιμο για τον πρωτογενή, και όχι μόνο, τομέα από πλευράς αναπτύξεως.</p>
          <p>Θα ήθελα να πω ότι έχω στα χέρια μου -για να μη θεωρηθεί ότι λέω πράγματα, που δεν ανταποκρίνονται στην πραγματικότητα- μία ανακοίνωση του Τεχνικού Επιμελητηρίου Ελλάδας, και συγκεκριμένα του παραρτήματος της Θράκης, που εδρεύει στην Κομοτηνή, όσον αφορά αυτό το θέμα του Υπουργείου Παιδείας. Έχει εκδοθεί στις 16-3-94 και εκεί υπάρχει μία διαμαρτυρία, διότι στην απόφαση λειτουργίας των νέων σχολών και των νέων τμημάτων, δε συμπεριελήφθησαν αυτά τα δύο τμήματα.</p>
          <p>Η Νέα Δημοκρατία κατέθεσε και συνεζητήθη μία πρόταση για την ανάπτυξη των παραμεθορίων περιοχών. Είχε δε και ορισμένα μέτρα για το δημογραφικό. Αυτήν την πρόταση την απορρίψατε. Εάν μεν πρόκειται να φέρετε πληρέστερη πρόταση, καλά κάματε. Αν όμως δεν πρόκειται να φέρετε τίποτε και την απορρίψατε εκ του γεγονότος ότι η Νέα Δημοκρατία την έφερε -με τη γνωστή συλλογιστική ότι αυτή θα ωφεληθεί και επομένως εμείς θα εμφανισθούμε ολιγωρούντες- τότε ασφαλώς διαπράττετε λάθος. Επομένως, εγώ εκλαμβάνω τη θέση σας αυτή ως κόμματος, ως Κυβερνήσεως, ως θέση η οποία οφείλεται στην επιθυμία σας, στην απόφασή σας να φέρετε εδώ πληρέστερη πρόταση.</p>
          <p>Πρέπει να μας πείτε, κύριοι Υπουργοί, τι θα κάνετε για ορισμένα συγκεκριμένα πράγματα. Φερ' ειπείν, τι θα κάνετε με το φράγμα του μικρού Δερίου; Αυτό το είχαμε προωθήσει στην πρώτη φάση -το φράγμα, όχι τη διώρυγα- ώστε να μπορούμε να δημοπρατήσουμε το Φεβρουάριο με Μάρτιο του 1994. Επί μακρά σειρά ετών -και φυσικά με βασική ευθύνη, αν θέλετε, και της Νέας Δημοκρατίας- δεν υπήρχε μελέτη. Η μελέτη αυτή ετελείωσε. Θέλουμε να μας πείτε τι θα κάνετε. Είναι γνωστές οι δυσκολίες που υπάρχουν για την ένταξη αρδευτικών στο Κοινοτικό Πλαίσιο Στήριξης. Επειδή όμως το έργο είναι κρίσιμο, θέλουμε να μας πείτε τι θα κάνετε.</p>
          <p>Επίσης, θέλουμε να ξεκαθαρίσουμε το θέμα του Πανεπιστημιακού Νοσοκομείου Αλεξανδρουπόλεως. Προτείνεται, εξασφαλίζεται η χρηματοδότηση; Θα μπει στο πακέτο Ντελόρ II ή δε θα μπει;</p>
          <p>Θέλουμε ν' ακούσουμε από το Υπουργείο Παιδείας τι θα γίνει με το Δημοκρίτειο γενικότερα, πέραν του θέματος που ενδεικτικά έθεσα. Το Δημοκρίτειο πρέπει να ενισχυθεί. Η ανάγκη τονώσεως του ρόλου του, πρέπει να αποτελέσει ιδιαίτερο μέλημά σας.</p>
          <p>Τι θα γίνει με ορισμένα έργα, μικρά, μεσαία, τα οποία είχε αρχίσει το Υπουργείο Μακεδονίας-Θράκης; Μπήκε τότε και σε ορισμένα έργα, κύριε Υπουργέ των Δημοσίων Έργων. Εννοώ ορισμένα έργα του αγροτικού τομέα. Όπως ξέρετε, τα μεγάλα αρδευτικά τα εκτελείτε εσείς, τα μεσαία και τα μικρά τα εκτελεί το Υπουργείο Γεωργίας. Μπήκαμε όμως και εμείς μέσα εκεί και πηγαίναμε, σε τοπικό επίπεδο, και φτιάχναμε ορισμένα πράγματα. Τι θα γίνει, δοθέντος ότι ο υπόγειος υδάτινος ορίζων -όπως ξέρετε- έχει πολλά προβλήματα, προκειμένου να εκμεταλλευτεί κανείς τα επίγεια νερά, τα υπέργεια νερά, τα επιφανειακά νερά;</p>
          <p>Το κυριότερο κεφάλαιο όμως για μένα, ως προς την οικονομική ανάπτυξη είναι το θέμα των κινήτρων. Κύριε Υπουργέ της Εθνικής Οικονομίας, την άποψή μου- την προσωπική, αν θέλετε- την εξέθεσα και την προηγούμενη φορά. Αν μεν η Κυβέρνηση του ΠΑ.ΣΟ.Κ. ξεκινούσε να εφαρμόσει τώρα αναπτυξιακά κίνητρα, θα εδικαιολογείτο να πει, θα τα εφαρμόσω, θα αναμείνω, προσδοκώ, ελπίζω. Εδώ υπάρχει μια εμπειρία 20 χρόνων. Εις αυτόν το χώρον, επί 20 χρόνια, το ποθούμενο, το επιδιωκόμενο, δεν ήρθε. Θα μείνουμε στην ίδια κατεύθυνση; Θα μείνουμε στην ίδια φιλοσοφία, δογματίζοντες και εμείς, και εσείς; Καλά είναι να κάνει η ιδιωτική πρωτοβουλία την ανάπτυξη υπό την έννοια του πρωτογενούς, του δευτερογενούς και του τριτογενούς τομέα. Όταν όμως αυτή η ανάπτυξη είναι βασικός παράγων για να λύσουμε ή να αμβλύνουμε το δημογραφικό και, επίσης, βασικός παράγων για να ανακόψουμε τη μετανάστευση, δηλαδή βασικός παράγων για να υπηρετήσουμε την εθνική ανάγκη αντιμετωπίσεως των προβλημάτων της Θράκης, εμείς θα κάνουμε το στόχο, διότι ο ιδιώτης δεν έρχεται;</p>
          <p>Εκεί πρέπει να έχετε εναλλακτική λύση και μπορεί να υπάρξει με την κατασκευή και την ανέγερση ορισμένων μονάδων μεγάλων με κοινωνικούς φορείς ή με κοινωνικούς φορείς και το Κράτος ή σε ύστατη ανάγκη με το Κράτος. Ο στόχος αν αποτελεί απαράβατο όρο αντιμετωπίσεως των προβλημάτων δεν πρέπει να εγκαταλειφθεί. Έχω τις προτεραιότητες, κλιμακώνω αν θέλετε τα μέτρα και από εκεί και πέρα χρησιμοποιώ όλα τα εργαλεία και δε με ενδιαφέρει τι χρώμα έχουν. Σεις έχετε μία άνεση κινήσεων γι' αυτό έχετε και κάποια αυξημένη ευθύνη -το είπα και την προηγούμενη φορά, κυβερνήσατε 8 ολόκληρα χρόνια- και έχετε κάποια άνεση ηυξημένη σε σχέση με τη Νέα Δημοκρατία, γιατί το ιδεολογικό σας πλαίσιο επιτρέπει και τέτοιες κινήσεις. Η Νέα Δημοκρατία λέει ότι θέλει μόνο την ιδιωτική πρωτοβουλία. Εγώ δε συμφωνώ μ' αυτήν την έννοια. Και εγώ θέλω πρώτα την ιδιωτική πρωτοβουλία, και σεις το θέλετε, αλλά όταν δεν έρχεται το ζητούμενο, εγκαταλείπουμε το στόχο;</p>
        </speech>
        <speech by="nikitas_benizelos" eId="debate_1994-07-01_speech_74">
          <from>Νικήτας Βενιζέλος</from>
          <p>Κύριε Χατζηνικολάου, σας παρακαλώ. Υπάρχει ανοχή λόγω του θέματος, αλλά μέχρι ενός σημείου.</p>
        </speech>
        <speech by="panagiotis_xatzinikolaou" eId="debate_1994-07-01_speech_75">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Αμέσως, κύριε Πρόεδρε, κλείνω.</p>
          <p>Και εγώ λοιπόν, κύριε Υπουργέ της Εθνικής Οικονομίας, περιμένω έπ’ αυτού έστω και αν σήμερα δεν είστε έτοιμος, γιατί είναι μέγα θέμα, να υπάρξει κάποια πολιτική που να δίνει ελπίδες στον Τόπο αυτόν. Ελπίδες δεν μπορούν να υπάρξουν αν πέραν του τομέα των δημοσίων επενδύσεων όπως πολιτιστικό, πνευματικό, καθώς και στον τομέα των επενδύσεων, στους τρεις αυτούς κλάδους, αν δεν φανεί μία νέα πολιτική. Είπα και την προηγούμενη φορά χρειάζεται μία ανάταση, την οποία δε βλέπω και γι' αυτό ανησυχώ.</p>
        </speech>
        <scene>(Χειροκροτήματα από την Πτέρυγα της Νέας Δημοκρατίας)</scene>
        <speech by="panagiotis_xatzinikolaou" eId="debate_1994-07-01_speech_76">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>.</p>
        </speech>
        <speech by="nikitas_benizelos" eId="debate_1994-07-01_speech_77">
          <from>Νικήτας Βενιζέλος</from>
          <p>Κύριοι Βουλευτές, ο Υπουργός της Δικαιοσύνης, διαβίβασε στη Βουλή αίτηση της Εισαγγελικής Αρχής για την άρση της ασυλίας του Βουλευτή κ. Ιωάννη Δριβελέγκα.</p>
          <p>Παραπέμπεται στην αρμόδια διαρκή επιτροπή.</p>
          <p>Ο Αναπληρωτής Υπουργός Εθνικής Οικονομίας, κ. Ρωμαίος, έχει το λόγο.</p>
        </speech>
        <speech by="georgios_romaios" eId="debate_1994-07-01_speech_78">
          <from>ΓΕΩΡΓΙΟΣ ΡΩΜΑΙΟΣ</from>
          <p>Κύριε Πρόεδρε, εγώ και οι συνάδελφοί μου που εκπροσωπούν σήμερα την Κυβέρνηση έχουμε απόλυτη συναίσθηση της σοβαρότητας του θέματος που συζητάμε. Χωρίς να θέλω να διαφωνήσω με τις προκαταρκτικές παρατηρήσεις του κ. Χατζηνικολάου πρέπει να του πω ότι η Κυβέρνηση εκπροσωπείται από Υπουργούς ίσους σε αριθμό με τους επερωτώντες Βουλευτές σήμερα. Αυτό επιβεβαιώνει και το ενδιαφέρον και την ευαισθησία μας γι' αυτό το θέμα.</p>
          <p>Κύριοι συνάδελφοι, έχουμε απόλυτη συναίσθηση της ευθύνης μας σαν Κυβέρνηση και γι' αυτό το λόγο θα μετάσχω στη συζήτηση με ήρεμους τόνους και με τη σοβαρότητα που επιβάλλει το θέμα. Όμως δεν μπορώ να μην παρατηρήσω ότι, ενώ δεχόμαστε ευχάριστα τη σημερινή επερώτηση, έστω και με τη μορφή της επίκρισης, γιατί είναι μία ευκαιρία να ανταλλάξουμε απόψεις πάνω σ' αυτό το θέμα απ' την άλλη είμαι υποχρεωμένος να απορρίψω τις κατηγορίες και να συζητήσω με προσοχή τις προτάσεις. Απορρίπτουμε τις κατηγορίες γιατί αν ξαναδιαβάσετε την επερώτησή σας θα έπρεπε να απευθυνθείτε στο παρελθόν και το άμεσο, αλλά αν θέλετε και το απώτερο. Δεν μπορείτε να βάζετε μία τέτοια επερώτηση σε μία Κυβέρνηση 8 μηνών. Η Κυβέρνηση συμφωνεί- και αυτό κάνει- να διαμορφώσει μία νέα πολιτική, διαπιστώνοντας αυτό που και εσείς εδώ καταθέσατε ότι μέχρι σήμερα η πολιτική αυτή δεν έχει αποδώσει.</p>
          <p>Για να είμαστε ειλικρινείς, κύριοι συνάδελφοι, όλες οι κυβερνήσεις προσπάθησαν κάτι να κάνουν στη Θράκη και δε νομίζω ότι υπάρχει διαφορά. Υπάρχει μία κοινή συναντίληψη ως προς τους στόχους μας και τη στρατηγική μας.</p>
          <p>Υπήρξαν προσπάθειες από όλες τις κυβερνήσεις, κάπου όμως δεν απέδωσαν. Θα πρέπει να το επανεξετάσουμε το θέμα. Αυτή η επανεξέταση δεν μπορεί να γίνει από την μία μέρα στην άλλη. Εγώ κάθισα και μελέτησα όλες τις προτάσεις που έχουν γίνει. Έχουν ασχοληθεί πολλοί. Η διακομματική επιτροπή της Βουλής, η Ακαδημία Αθηνών και άλλοι. Σας μιλάω ειλικρινά, ότι πέραν από την αναφορά στα έργα υποδομής, που εκεί είμαστε όλοι σύμφωνοι, στο βασικό πρόβλημα όμως, δηλαδή στην ανάπτυξη και τη δημιουργία των προϋποθέσεων για να μείνε και να αυξηθεί ο πληθυσμός, θα έλεγα ότι είναι φτωχιές οι προτάσεις, ή τουλάχιστον δεν είναι τόσο τολμηρές ή δεν έχουμε τη φαντασία που χρειάζεται να αναπτύξουμε προς αυτήν την κατεύθυνση, διότι στηριχθήκαμε στο λεγόμενο αναπτυξιακό νόμο.</p>
          <p>Εμείς με τη νέα μας πρόταση κάνουμε σημαντικές βελτιώσεις, αλλά φθάνει η αύξηση των κινήτρων για να πετύχουμε μία ταχύρυθμη ανάπτυξη; Έρχεται ο κ. Χατζηνικολάου και λέει να κάνουμε κρατικές επιχειρήσεις. Είναι μία άποψη αυτό. Να τη συζητήσουμε. Βλέπετε, όμως, ότι αμέσως διαπιστώνουμε πως χρειάζεται και μία άλλη προσέγγιση.</p>
          <p>Θα συμφωνήσω, κύριε Κουρτίδη, ότι υπάρχει βασικό πρόβλημα κόστους εργασίας, κόστους μεταφοράς κ.λπ. αλλά με όλο το σεβασμό που έχω προς την Αίθουσα και προς εσάς, δε θα πρέπει να διατυπώνουμε αυτές τις υπερβολές που ακούστηκαν σήμερα, διότι δημιουργείται πρόβλημα πλέον να διαμορφώσουμε μια κοινή θέση, αφού έρχεσθε και μας λέτε 50% επιδότηση, όταν στην Κομοτηνή και σε εδώ συναντήσεις με τους ενδιαφερομένους μας ζητούν 20% και το θεωρούν ικανοποιητικό. Καλό είναι η συμβολή μας σ' ένα τέτοιο διάλογο να είναι μια συμβολή θετική και ρεαλιστική για να μπορούμε πράγματι να διαμορφώσουμε μια κοινή θέση, γιατί αυτό είναι και η δική μας προσπάθεια.</p>
          <p>Μια που αναφέρομαι στο αναπτυξιακό, θα ήθελα να ολοκληρώσω σ' αυτό το σημείο τη θέση μας. Έχουμε κάνει μεγάλο διάλογο με όλους τους φορείς της περιοχής και το ξέρετε. Έχουμε αποδεχθεί αρκετά σημεία. Αυτό δε σημαίνει ότι δε θα έχουμε και μέσα στη Βουλή το διάλογο. Ο λόγος, κύριε Χατζηνικολάου, που το ΠΑ.ΣΟ.Κ. δε δέχθηκε την πρόταση νόμου, ήταν απλά και μόνο γιατί έχει ήδη τροχοδρομηθεί η συζήτηση για τον αναπτυξιακό νόμο. Είναι αυτονόητο και θα διαπιστώσετε και εσείς ότι ορισμένα σημεία υπάρχουν ήδη. Βεβαίως, είμαστε πρόθυμοι να συζητήσουμε και άλλα σημεία από τη δική σας πρόταση.</p>
          <p>Κατά την άποψή μου θα ήταν αδιανόητο να έχουμε μια πρόταση νόμου που θα μπορούσε να μετατραπεί με την αποδοχή σε νόμο και ταυτόχρονα να έχουμε ένα βασικό αναπτυξιακό νομοσχέδιο που κινείται προς την ίδια κατεύθυνση.</p>
          <p>Εμείς μέσα από το αναπτυξιακό νομοσχέδιο κωδικοποιούμε κατ' αρχήν τις διατάξεις του παρελθόντος, αναθεωρούμε και προσθέτουμε προκειμένου να έχουμε ένα ολοκληρωμένο αναπτυξιακό νόμο και ειδικά για τη Θράκη, προχωρούμε πέρα από εκεί που ο προηγούμενος νόμος προέβλεπε, διότι αυξάνουμε σε 50% από 45% την επιδότηση και επίσης προβλέπουμε 40% έναντι 30% σε άλλες περιοχές, την επιδότηση για τις μεγάλες επιχειρήσεις. Γιατί όπως ίσως γνωρίζετε ή θα διαπιστώσετε με το νέο αναπτυξιακό νόμο προσπαθούμε να ενισχύσουμε και να προσελκύσουμε μεγάλες παραγωγικές μονάδες, πάνω από 25 δισ., ακριβώς γιατί μόνο αυτές οι μονάδες ιδιαίτερα σ' αυτές τις περιοχές, είναι εκείνες οι οποίες μπορούν πράγματι να βοηθήσουν.</p>
          <p>Γιατί, όταν υπάρχει μια πολύ μεγάλη μονάδα, δεν εξασφαλίζει απλά και μόνο περισσότερες θέσεις εργασίας, αλλά το ρίσκο του επιχειρηματία, το ενδιαφέρον του επιχειρηματία, είναι τόσο μεγάλο που βεβαίως θα καταβάλει κάθε προσπάθεια για να κάνει βιώσιμη την επένδυση. Και προχωρούμε ακόμα περισσότερο κάνοντας μία ριζική αλλαγή που είναι σημαντική.</p>
          <p>Ο προηγούμενος νόμος, όπως γνωρίζετε για τις μεγάλες επενδύσεις (άνω των 300 εκατ.) προέβλεπε καταβολή της επιδότησης μετά την ολοκλήρωση του έργου. Αυτό δημιουργούσε σοβαρά προβλήματα, διότι ο επενδυτής ήταν υποχρεωμένος για το ποσοστό της επιδότησης να καταφύγει στην ελεύθερη αγορά χρήματος, προκειμένου να κάνει την επένδυσή του. Και όταν έπαιρνε αυτήν την επιδότηση μετά από ένα, δύο, τρία χρόνια που κρατούσε η διαδικασία της επένδυσης, μπορούσε ο καθένας να αντιληφθεί ποια ήταν η επιβάρυνση από τα υψηλά επιτόκια, που δυστυχώς ακόμη παραμένουν στην ελληνική αγορά χρήματος.</p>
          <p>Γι' αυτό εμείς για τις μεγάλες επενδύσεις (άνω των 500 εκατ.) ξεκινάμε με το 40% της επιδότησης, κατά την διάρκεια υλοποίησης της επένδυσης. Στη Θράκη αυξάνουμε αυτά τα ποσοστά, ώστε να μένει μικρότερο ποσοστό για να δοθεί με το τέλος της επένδυσης.</p>
          <p>Νομίζω ο καθένας μπορεί να αντιληφθεί πόση σημαντική διευκόλυνση είναι αυτή. Δε θα σας πω άλλες λεπτομέρειες που είναι αρκετά σημαντικές σε σχέση με τη Θράκη, αυτά θα τα διαπιστώσετε όταν θα συζητήσουμε τον αναπτυξιακό νόμο.</p>
        </speech>
        <scene>(Στο σημείο αυτό την προεδρική έδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ)</scene>
        <speech by="euaggelos_kourtidis" eId="debate_1994-07-01_speech_79">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Με υπουργική απόφαση, όπως έγινε μέχρι σήμερα δύο φορές.</p>
        </speech>
        <speech by="georgios_romaios" eId="debate_1994-07-01_speech_80">
          <from>ΓΕΩΡΓΙΟΣ ΡΩΜΑΙΟΣ</from>
          <p>Ακριβώς.</p>
          <p>Διερευνούμε όλες αυτές τις πτυχές, που θα έλεγα ότι είναι εξ ίσου σοβαρές, αν όχι σοβαρότερες, από τα έργα υποδομής. Είμαστε όλοι σύμφωνοι ότι χωρίς έργα υποδομής δεν κάνεις ανάπτυξη, αλλά μόνο με κίνητρα επίσης δεν κάνεις ανάπτυξη και πολύ περισσότερο δεν κρατάς τον πληθυσμό εκεί.</p>
          <p>Θα συμφωνήσω επίσης ότι χρειάζεται, όχι μόνο να δώσουμε εργασία, όχι μόνο να διασφαλίσουμε τη διάρκεια της εργασίας, αλλά πρέπει να δούμε και τον τρόπο ζωής τους εκεί.</p>
          <p>Ως προς το θέμα της Δημόσιας Διοίκησης, θα πω, ναι, είναι σοβαρό το θέμα της Δημόσιας Διοίκησης, αλλά δεν ξέρω αν αντιμετωπίζεται απλά και μόνο, με το να τους δίνουμε κάποια επιδόματα. Χρειάζεται δηλαδή μια νέα προσέγγιση. Και αυτό κάνουμε και προς αυτήν την κατεύθυνση θα κινηθούμε.</p>
          <p>Είμαστε πεπεισμένοι ότι πολύ γρήγορα θα έχουμε συγκεκριμένα συμπεράσματα, τα οποία έχουμε την πρόθεση να τα συζητήσουμε και στη Βουλή -δεν έχουμε καμία αντίρρηση- αλλά πιστεύω και πολύ πιο εποικοδομητικά, σε μια συνάντηση εργασίας όλων των Βουλευτών και των παραγόντων της περιοχής, για να τα δούμε ένα-ένα από κοντά.</p>
          <p>Πρέπει πράγματι να αντιμετωπίσουμε με σοβαρότητα και με προοπτική αυτά τα προβλήματα. Πρέπει, όμως, να δούμε αυτές τις πτυχές.</p>
          <p>Όσον αφορά τα θέματα με τη Βουλγαρία, είμαστε σύμφωνοι. Αυτή είναι η πολιτική στην οποία κινούμαστε. Η διαπραγμάτευση που γίνεται με τη Βουλγαρία στο πλαίσια του Ιντερεκ-Φαρ, αφορά αποκλειστικά και μόνο αυτές τις δύο διόδους και βρισκόμαστε σε πάρα πολύ καλό δρόμο. Πιστεύω γρήγορα να υπάρξει συμφωνία με την Κοινότητα, δηλαδή η τριμερής συμφωνία που προβλέπεται, για να προχωρήσουν και το ίδιο ισχύει και για το Νέστο.</p>
          <p>Παρά το γεγονός ότι ορισμένες πτυχές για να αντιμετωπιστούν, όπως είπα προηγούμενα, χρειάζεται κάποιος χρόνος για να μελετηθούν, παίρνουμε συγκεκριμένα μέτρα, όταν πλέον έχει βεβαιωθεί ότι χρειάζονται και συμβάλλουν προς αυτήν την κατεύθυνση. Αναφέρω για παράδειγμα την ίδρυση της σχολής Χωροφυλακής στην Κομοτηνή. Αυτό δεν είναι πλέον εξαγγελία. Ήδη το Υπουργείο Εθνικής Οικονομίας έχει υπογράψει, όπως ίσως γνωρίζετε, την απόφαση και έχει δώσει στη Νομαρχία τα 250 εκατ. ως πρώτη δόση, για να επισκευασθεί το κτίριο που έχει επιλεγεί, προκειμένου να εγκατασταθεί η σχολή Χωροφυλακής. Συμφωνούμε και εμείς ότι η εγκατάσταση στρατιωτικών μονάδων, σχολής Χωροφυλακής, η ενίσχυση του Πανεπιστημίου, είναι πρωτοβουλίες, οι οποίες βοηθάνε αποφασιστικά για την αντιμετώπιση και του δημογραφικού προβλήματος της Θράκης.</p>
          <p>Κύριοι συνάδελφοι, εδώ εγώ θα τελειώσω -αφήνοντας το Βήμα στους άλλους συναδέλφους- να συμπληρώσουν λέγοντας ότι έχουμε πολιτική. Δε δεχόμαστε την άποψη ότι δεν έχουμε. Και θα έλεγα ότι αυτή είναι μία πολιτική που στηρίζεται κατά βάση σε μία κοινή πολιτική που όλοι λίγο- πολύ είχαμε διαμορφώσει. Αλλά εμείς πάμε πολύ πιο πέρα. Διαμορφώνουμε μία πολιτική πολύ πιο ριζοσπαστική και πολύ πιο αποτελεσματική. Ξεφεύγουμε από τα πεπατημένα και σύντομα, αυτό που είπατε, κύριε Χατζηνικολάου, θα είμαστε σε θέση ακριβώς να κάνουμε αυτά τα άλματα πέρα απ' όλα αυτά τα έργα τα οποία αναφέρατε και τα οποία προβλέπονται άλλωστε να γίνουν από το Κοινοτικό Πλαίσιο Στήριξης.</p>
          <p>Δεν υπάρχει ασυνέχεια, κύριε Κωνσταντινίδη. Υπάρχει μία συνέχεια. Δεν αναθεωρήσαμε τίποτα που να οδήγησε σε καθυστέρηση. Αλλά θα ήθελα να σας πω κάτι -είχατε την ευκαιρία να το ακούσετε και κατά τη συζήτηση για την Ήπειρο- ότι η Κυβέρνηση είναι υπερήφανη για την ταχύτητα με την οποία διαμόρφωσε τα κοινοτικά προγράμματα. Πέτυχε την έγκρισή τους και προχωρεί στην υλοποίησή τους. Τα κοινοτικά προγράμματα της Ελλάδος εγκρίθηκαν ταυτόχρονα πριν από λίγες μέρες, με την Ισπανία, με την Ιρλανδία, με την Βρετανία, με τη Γαλλία, με τη Γερμανία. Ένα μόνο πρόγραμμα έχει προηγηθεί, της Πορτογαλίας. Ε, δεν είναι νομίζω αυτό επιχείρημα για να δεχθούμε την κατηγορία ότι καθυστερήσαμε. Δεν καθυστερήσαμε καθόλου. Προχωρήσαμε πολύ γρήγορα και το ίδιο γρήγορα προχωρεί και υλοποίηση. Ευχαριστώ.</p>
        </speech>
        <speech by="nikolaos_katsaros" eId="debate_1994-07-01_speech_81">
          <from>Νικόλαος Κατσαρός</from>
          <p>Ο κύριος Αναπληρωτής Υπουργός ΠΕ.ΧΩ.ΔΕ., έχει το λόγο.</p>
          <p>Κύριε Υπουργέ, έχουμε ένα πρόβλημα με το θέμα του χρόνου, επειδή είσαστε τρεις Υπουργοί. Πόσο χρόνο θέλετε;</p>
        </speech>
        <speech by="ioannis_souladakis" eId="debate_1994-07-01_speech_82">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Δε θα χρειαστώ πάνω από δέκα λεπτά.</p>
        </speech>
        <speech by="nikolaos_katsaros" eId="debate_1994-07-01_speech_83">
          <from>Νικόλαος Κατσαρός</from>
          <p>Θα σας δώσω 15 λεπτά.</p>
        </speech>
        <speech by="ioannis_souladakis" eId="debate_1994-07-01_speech_84">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Κύριε Πρόεδρε, κύριοι Βουλευτές, εισαγωγικά, πριν κάνω μία ενημέρωση κυρίως για τα θέματα που αφορούν το Υ.ΠΕ.ΧΩ.ΔΕ. σε σχέση με τη Θράκη και επειδή αναφέρθηκε από σας, μπορώ να σας διαβεβαιώσω ότι τη Θράκη τη γνωρίζω από πολύ παλιά, διότι έτυχε να υπηρετήσω στη στρατιωτική μου θητεία στους Μεταξάδες στον Έβρο. Έτσι απλώς για λόγους ιστορικούς.</p>
          <p>Σε σχέση τώρα με τη Θράκη: Πιστεύω ότι οι γεωπολιτικές και οικονομικές συνθήκες έχουν αλλάξει και η Θράκη πρέπει να αντιμετωπίζεται πια, όχι ως η γωνία της Ευρώπης ή της Ελλάδος, αλλά ως το κέντρο βάρους της Βαλκανικής. Κάτι ανάλογο που μέχρι πρότινος αφορούσε τη μείζονα περιοχή της Θεσσαλονίκης και της Κεντρικής Μακεδονίας. Και, όπως γνωρίζετε, αυτή η περιοχή της Κεντρικής Μακεδονίας κατά την προσωπική μου γνώμη είναι η πιο υγιής από άποψη οικονομικής προοπτικής και ανάπτυξης για τη Χώρα. Έχει τις πιο υγιείς επιχειρήσεις και πιθανολογώ και τους πιο υγιείς επιχειρηματίες. Εδώ η περιοχή του λεκανοπεδίου είναι πολύ αρρωστημένη και από λογικές και από πρακτικές και από δομές.</p>
          <p>Η Θράκη, λοιπόν, πρέπει να αντιμετωπισθεί στην πορεία της ανάπτυξής της με μία ευρύτερη λογική απ' ό,τι η παραδοσιακή μέχρι τώρα.</p>
          <p>Η συμμετοχή η δική μας σαν Υ.ΠΕ.ΧΩ.ΔΕ., σε συνδυασμό με το Υ.ΠΕ.ΘΟ. και το σύνολο της Κυβέρνησης, είναι στο να δώσουμε εκείνες τις υποδομές που θα διαμορφώσουν τους ευρύτερους όρους και τη δυνατότητα να παιχθεί διαφορετικά ο ρόλος της ανάπτυξης της Θράκης και της οχύρωσής της όντως προς την πλευρά των ανατολικών "φίλων". Από την άποψη αυτή προωθείται ένα ευρύτατο πρόγραμμα έργων υποδομής κατά προτεραιότητα, που αφορά όλη την Εγνατία, που είναι μέσα στην περιοχή της Θράκης, τη σύνδεση της Αλεξανδρούπολης προς το Ορμένιο, την αναβάθμιση του λιμανιού της Αλεξανδρούπολης και οτιδήποτε άλλο είναι αναγκαίο, προκειμένου...</p>
        </speech>
        <speech by="euaggelos_kourtidis" eId="debate_1994-07-01_speech_85">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Και το Πόρτο Λάγος είναι το δεύτερο μεγαλύτερο λιμάνι.</p>
        </speech>
        <speech by="ioannis_souladakis" eId="debate_1994-07-01_speech_86">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Είναι και το Πόρτο Λάγος. Θα σας πω αναλυτικά στοιχεία στη συνέχεια.</p>
          <p>Πού βρισκόμεθα σήμερα από άποψη ρυθμών;</p>
          <p>Έχουν υπογραφεί όλες οι αποφάσεις χρηματοδότησης και έχουν ήδη δημοπρατηθεί, για το σύνολο των τμημάτων της Εγνατίας από την Κομοτηνή μέχρι τη γέφυρα των Κήπων. Παραμένει ένα τμήμα μόνο γύρω από το προάστιο της Αλεξανδρούπολης στην Παναγία, που γνωρίζετε ότι υπάρχουν κάποια ζητήματα περιβαλλοντολογικά σ' αυτήν την περιοχή.</p>
          <p>Συνολικά δηλαδή μέχρι σήμερα έχουμε υπογράψει και έχουμε δημοπρατήσει 20 δισ., 45 δισ., 55 δισ., έργων πάνω στην Εγνατία οδό. Σε όλη την προηγούμενη 3ετία -και δεν τίθεται πλέον ζήτημα κριτικής απλώς σαν ιστορικό δεδομένο- υπήρχε ένα τμήμα μόνο Κομοτηνή-Μέστη πάνω στο οποίο έγιναν ορισμένα έργα.</p>
          <p>Το λιμάνι της Αλεξανδρούπολης έχει δημοπρατηθεί και το γνωρίζετε. Υπήρξαν μόνο ορισμένα προβλήματα σε σχέση με τη μεγάλη έκπτωση που έδωσαν οι υποψήφιοι ανάδοχοι, δε δεχθήκαμε το αποτέλεσμα, για να μην καταστραφεί το έργο. Και επαναλαμβάνω ότι η δημοπρασία έχει ορισθεί για τις 21 Ιούλη.</p>
          <p>Υπάρχει και δεύτερο τμήμα του λιμανιού Αλεξανδρούπολης, πέραν των αρχικών 6 δισ., 3,5 δισ. που δημοπρατείται στις 18.8.94. Υπάρχει και το Πόρτο Λάγος που αναφέρατε. Η δημοπράτησή του γίνεται στις 20.7.94. Όλες οι ημερομηνίες είναι προσδιορισμένες και για τα επόμενα στάδια και υπάρχει συνολικό χρονοδιάγραμμα.</p>
          <p>Απλά, σας αναφέρω καθαρά και μόνο ότι στο πλαίσιο της συμβολής του Υ.ΠΕ.ΧΩ.ΔΕ. στην ανάπτυξη των υποδομών, σαφέστατα έχουν πέσει, τηρουμένων των αναλογιών, κατ' αναλογία του πληθυσμού, τα περισσότερα κονδύλια απ' όλην τη Χώρα.</p>
          <p>Σε σχέση τώρα με τα λοιπά έργα υποδομών, αρμοδιότητος προγραμματισμού άλλων Υπουργείων, αλλά υλοποίησης από πλευράς Υ.ΠΕ.ΧΩ.ΔΕ. Όντως υπάρχει σοβαρότατο πρόβλημα, γενικότερο όχι μόνο για τη Θράκη, για τα θέματα των εγγειοβελτιωτικών έργων. Υπάρχει μια γενικότερη πολιτική από πλευράς Κοινότητας που δε θέλει να αυξήσει αυτού του είδους τα έργα, που σημαίνει αύξηση της γεωργικής παραγωγής στο πλαίσιο της Κοινής Αγροτικής Πολιτικής που γνωρίζετε καλύτερα εσείς σαν συνεταιριστής. Στο πλαίσιο αυτό, γνωρίζετε ότι καταβάλλονται τεράστιες προσπάθειες από πλευράς Υπουργού Γεωργίας για να τροποποιήσει δεσμεύσεις, που η Χώρα ανέλαβε την προηγούμενη διετία σε σχέση με αυτό το ζήτημα. Και ξέρετε πολύ καλά ότι η συνάρτηση του όγκου των εγγειοβελτιωτικών έργων είναι άμεσα δεμένη με την τροποποίηση της Κοινής Αγροτικής Πολιτικής, τουλάχιστον όσον αφορά την Ελλάδα. Υπάρχει ένα πολύ σοβαρό πρόβλημα και ελπίζουμε να το διεξέλθει -και το διεξέρχεται- με μεγάλη επιτυχία ο Υπουργός Γεωργίας, που έχει καταλήξει στο τέλος να είναι μισός Υπουργός Εξωτερικών για να καλύψει όλα αυτά τα προβλήματα.</p>
          <p>Τα ύδατα του Νέστου, είναι ένα θέμα που σας το ανέπτυξε ο κ. Ρωμαίος δε θα παρέμβω εγώ. Θα κάνω μόνο μια αναφορά, διότι έχει σχέση με αντικρουόμενες λογικές.</p>
          <p>Ένα από τα μη διαπραγματεύσιμα στοιχεία των ποσοτήτων νερού που απαιτούνται στα ποτάμια, έχουν σχέση με την προστασία των βιοτόπων. Από την άποψη αυτή, υπάρχει μια αντιφατικότητα στην περιοχή του Νέστου, μια τάση από τη μια πλευρά να μετατραπεί ένα τμήμα του βιοτόπου σε καλλιεργήσιμη έκταση και από την άλλη πλευρά ότι η μεγαλύτερη έκταση του βιότοπου, που σημαίνει περισσότερο νερό, να διατηρείται ως βιότοπος, ισχυροποιεί τη θέση τη δική μας για την αύξηση και το να ζητάμε περισσότερο νερό.</p>
          <p>Από την άποψη αυτή επαναλαμβάνω και επειδή αυτό συναρτάται και με την κατασκευή της Εγνατίας, εμείς έχουμε βάλει την Εγνατία στο ανώτερο σημείο του βιοτόπου, ώστε να το αφήνουμε ολόκληρο ελεύθερο, που συνδυάζει και την περιβαλλοντολογική προστασία αλλά και τις προϋποθέσεις να έχουμε μια μίνιμουμ αφετηρία που να απαιτούμε συγκεκριμένες ποσότητες νερό από το Νέστο, κατ' αρχήν για τη διατήρηση του βιοτόπου σε ισορροπία.</p>
          <p>Ορισμένα στοιχεία από αυτά, πιθανόν να μην είναι τόσο σαφή σε πολλούς διότι είναι και λίγο τεχνοκρατικά, αλλά πιστεύω τουλάχιστον οι Βουλευτές της Θράκης, που ζουν από κοντά αυτά τα ζητήματα, να αντιλαμβάνονται τι σημαίνει το κάθε θέμα για κάθε στοιχείο και κάθε δεδομένο.</p>
          <p>Αυτά όσον αφορά τους αυτοκινητοδρόμους, όσον αφορά τα λιμάνια, όσον αφορά τα εγγειοβελτιωτικά.</p>
          <p>Υπάρχει το θέμα της διασυνοριακής σύνδεσης της Ελλάδας με τη Βουλγαρία στο καθαρά πλέον τμήμα που αφορά Υ.ΠΕ.ΧΩ.ΔΕ. έργα υποδομών διότι στο πολιτικό επίπεδο τα αντιμετώπισε ο κ. Ρωμαίος.</p>
          <p>Έχει γίνει διαπραγμάτευση και η πολιτική της προώθησης του αυτοκινητόδρομου από την Αλεξανδρούπολη προς το Ορμένιο -που έτσι και αλλιώς σημαντικά τμήματα έχουν ήδη κατασκευαστεί- βρίσκεται άρρηχτα δεμένη με ό,τι γίνεται από εκεί και πάνω.</p>
          <p>Οι Βούλγαροι στις διαπραγματεύσεις έχουν πει ότι κατασκευάζουν ήδη, με εν ενεργεία εργολαβία τη σύνδεση από το Ορμένιο -Αρδάνιο, κάπως έτσι, θα ξέρετε περισσότερα εσείς- με την αντίστοιχη βουλγαρική πόλη.</p>
          <p>Και εμείς στο πλαίσιο της διαπραγμάτευσης -ίντερεκτ-φαρ- διεκδικούμε ένα ποσό, περίπου 28 δισ., που επιτρέπει πλέον να αναβαθμιστεί το σύνολο του αυτοκινητοδρόμου, πέραν αυτών που έχουν γίνει τώρα, από την πλευρά της Αλεξανδρούπολης μέχρι τα Ελληνοβουλγαρικά σύνορα στην αντίστοιχη περιοχή.</p>
          <p>Ξέρετε ότι η "ασθενής περιοχή" της Χώρας όπως θα αντιμετωπιζόταν παλαιότερα στην εποχή του διπολισμού, μπορεί να γίνει η ισχυρότερη περιοχή. Ήδη οι αντιλήψεις ότι είναι δυνατόν να παρακαμφθούν οι ιδιαιτερότητες ή οι ιδιομορφίες, ας τις ονομάσουμε έτσι, της συμπεριφοράς της Τουρκίας σε σχέση με τη χρήση των Δαρδανελίων, έχουν οδηγήσει πάρα πολλές από τις χώρες τις Παραευξείνιες, τις πάνω από εμάς, να αναζητούν διέξοδο από αλλού με θετικό τρόπο. Και τα δείγματα αυτά της συμπεριφοράς τα γνωρίζετε.</p>
          <p>Επομένως, βλέποντας τα πράγματα με μία άλλη αντίληψη και όχι με την αντίληψη της Ψωροκώσταινας, ας την ονομάσουμε έτσι, με την αντίληψη της περιοχής που συνεχώς πιέζεται, μπορούμε να δούμε τη Θράκη ως ένα νέο κέντρο της Βαλκανικής. Να δούμε την Αλεξανδρούπολη σαν μια συμπληρωματική, ή εναλλακτική λύση της Θεσσαλονίκης, διότι και η Θεσσαλονίκη διογκώνεται πολύ. Φτάνει σε σημείο να μην μπορεί να εξυπηρετήσει τις ανάγκες της.</p>
          <p>Πιστεύω, λοιπόν, ότι μία στρατηγική με ορίζοντα και όχι μικροπολιτική, μπορεί να δώσει λύση σε πάρα πολλά θέματα. Εν πάση περιπτώσει η Θράκη δεν είναι μία περιοχή, που έχει το δικαίωμα ο οποιοσδήποτε από εμάς να την αντιμετωπίζει με μικροψυχία, με μικροπολιτικό νου. Είναι η άκρη της Χώρας, αλλά είναι και το κέντρο της Βαλκανικής. Είναι και "καρδιά" και "περιφέρεια" και μπορεί να γίνει όντως μια περιοχή που να την κυνηγάνε πλέον και όχι να κυνηγάει η Θράκη άλλους να έλθουν.</p>
          <p>Δείτε σαν παράδειγμα την περιοχή της Ηγουμενίτσας, που μέχρι πριν από λίγα χρόνια ήταν μία περιθωριοποιημένη περιοχή και τώρα έχει γίνει κέντρο συσσώρευσης οικονομικών παραγόντων και δραστηριότητας. Πιστεύω ότι κάτι ανάλογο μπορεί να γίνει στην άλλη άκρη της Χώρας και εκεί πρέπει να είναι η επιδίωξη. Όχι ελεημοσύνες, αλλά διεκδικήσεις με βάση τη στρατηγικότητα πλέον του χώρου. Και αυτό νομίζω ότι είναι κάτι που πρέπει να το έχουν όλες οι πολιτικές δυνάμεις κατά νου.</p>
          <p>Μ' αυτά τα λόγια, τουλάχιστον σε ό,τι αφορά το Υ.ΠΕ.ΧΩ.ΔΕ. πιστεύω να κάλυψα ό,τι μπορούσα.</p>
          <p>Σας ευχαριστώ.</p>
        </speech>
        <speech by="panagiotis_xatzinikolaou" eId="debate_1994-07-01_speech_87">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Μήπως θα μπορούσατε να μας πείτε για το φράγμα του Μικρού Δερίου;</p>
        </speech>
        <speech by="ioannis_souladakis" eId="debate_1994-07-01_speech_88">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Γι' αυτά τα φράγματα υπάρχουν μελέτες. Τα περισσότερα έχουν προταθεί στα προγράμματα μέσω του Υπουργείου Γεωργίας, γιατί απ' ότι, γνωρίζετε τα μεγάλα έργα μεν κατασκευάζονται από μας, αλλά όλος ο προγραμματισμός πηγαίνει στο Υπουργείο Γεωργίας.</p>
          <p>Αυτό ακριβώς ανέφερα ως γενική τοποθέτηση, διότι τα συγκεκριμένα πλέον έργα τα διαπραγματεύεται το Υπουργείο Γεωργίας και μέσω του ΥΠ.ΕΘ.Ο., με βάση τη στρατηγική της γεωργίας και όχι με βάση τη στρατηγική: "Αν έχουμε έτοιμες μελέτες, ή αν χρειαζόμαστε να γίνουν". Όλοι λέμε "ναι" σε αυτά τα έργα και οι μελέτες υπάρχουν. Υπάρχει, όμως, πρόβλημα σχέσεων με την Κοινότητα που εντάσσεται γενικότερα μέσα στην Κοινή Αγροτική Πολιτική, που είναι το μείζον ζήτημα και εκεί πρέπει να βοηθήσουμε όλοι. Γι' αυτό το λόγο δεν πάω και στην παρελθοντολογία, γιατί γράφτηκαν αυτά που γράφτηκαν το 1992, τα οποία δέσμευσαν τη στρατηγική της ελληνικής γεωργίας.</p>
          <p>Ελπίζουμε να διαμορφωθούν ευνοϊκότεροι όροι και γι' αυτό σας είπα ότι ο Υπουργός Γεωργίας τείνει να μετατραπεί και σε Υπουργό Εξωτερικών, ακριβώς για να κυνηγά στα διάφορα διεθνή "φόρα" τα θέματα της ελληνικής γεωργίας, που είχαν μείνει την τελευταία 2ετία αρκετά πίσω -κακώς για μένα- στο θεσμικό τους μέρος. Και πάλι ευχαριστώ.</p>
        </speech>
        <speech by="nikolaos_katsaros" eId="debate_1994-07-01_speech_89">
          <from>Νικόλαος Κατσαρός</from>
          <p>Η Υφυπουργός Παιδείας, κ. Στεφάνου, έχει το λόγο για 10 λεπτά.</p>
        </speech>
        <speech by="eleni_stefanou" eId="debate_1994-07-01_speech_90">
          <from>ΕΛΕΝΗ ΣΤΕΦΑΝΟΥ</from>
          <p>Κύριε Πρόεδρε, κύριοι Βουλευτές, θεωρώ τη συζήτηση της σημερινής επερώτησης ως μία ευκαιρία για ένα συλλογικό και σφαιρικό προβληματισμό, γύρω από τα προβλήματα της Θράκης.</p>
          <p>Θεωρώ ασφαλώς δεδομένο το ενδιαφέρον όλων των Πτερύγων της Βουλής γι' αυτά τα προβλήματα. Ασφαλώς το βάρος της υλοποίησης και της απόδειξης αυτού του ενδιαφέροντος γι' αυτήν την ακριτική περιοχή ανήκει κάθε φορά στην Κυβέρνηση που έχει την ευθύνη της υλοποίησης αυτών των προβλημάτων.</p>
        </speech>
        <speech by="panagiotis_xatzinikolaou" eId="debate_1994-07-01_speech_91">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Θα θέλαμε να βρίσκονται εδώ οι Εκπρόσωποι όλων των Κομμάτων για να εκφράσουν το ενδιαφέρον τους.</p>
        </speech>
        <speech by="nikolaos_katsaros" eId="debate_1994-07-01_speech_92">
          <from>Νικόλαος Κατσαρός</from>
          <p>Σας παρακαλώ μη διακόπτετε.</p>
        </speech>
        <speech by="eleni_stefanou" eId="debate_1994-07-01_speech_93">
          <from>ΕΛΕΝΗ ΣΤΕΦΑΝΟΥ</from>
          <p>Θέλω να μιλήσω για το μέρος της συμμετοχής του Υπουργείου Εθνικής Παιδείας στα θέματα αυτά της Θράκης. Και εδώ θα απαντήσω σε δύο συγκεκριμένους τομείς ενδιαφέροντος του Υπουργείου: Ο ένας είναι ο ακαδημαϊκός και ο άλλος είναι ο οικονομικός.</p>
          <p>Στον ακαδημαϊκό τομέα πώς εκφράζεται το ενδιαφέρον του Υπουργείου Παιδείας: Μιλήσατε -και συμφωνώ σ' αυτό, έτσι είναι- για την ίδρυση των τμημάτων στο Πανεπιστήμιο9της Θράκης. Το Πανεπιστήμιο της Θράκης έχει 10 τμήματα, από τα οποία λειτουργούν τα 8. Δύο τμήματα έχουν ιδρυθεί, αλλά η λειτουργία τους δεν άρχισε ακόμα. Το Υπουργείο Παιδείας άφησε την λειτουργία αυτών των δύο τμημάτων, του τμήματος της ελληνικής φιλολογίας και του τμήματος των μηχανικών περιβάλλοντος, για το έτος 1995-1996. Γιατί; Όχι από έλλειψη ενδιαφέροντος, αλλά απεναντίας, από ένα αίσθημα ευθύνης απέναντι στη σωστή λειτουργία των τμημάτων που ιδρύονται.</p>
          <p>Είπαμε, λοιπόν, ότι αυτά τα τμήματα θα αρχίσουν να λειτουργούν από το 1995-1996, αλλά από το 1994-1995, δηλαδή από το προσεχές ακαδημαϊκό έτος, θα αρχίσει η προετοιμασία λειτουργίας τους. Και καλέσαμε το πανεπιστήμιο να μας κάνει προτάσεις για τις προκηρύξεις των θέσεων με απόλυτη προτεραιότητα εκείνων που είναι αναγκαίες, προκειμένου να αρχίσουν οι πρώτοι καθηγητές, που θα διορισθούν, να καταρτίζουν το πρόγραμμα λειτουργίας των τμημάτων.</p>
          <p>Πώς είναι δυνατόν να μιλάμε για λειτουργία των τμημάτων όταν δεν έχουμε ούτε διδακτικό προσωπικό έτοιμο και κατά μείζονα λόγο, δεν έχουμε προγράμματα λειτουργίας αυτών των τμημάτων;</p>
          <p>Είναι έτοιμο λοιπόν, το Υπουργείο και ακόμα περιμένει, πρέπει να σας πω, τις προτάσεις του Πανεπιστημίου Θράκης σχετικά με τις συγκεκριμένες προκηρύξεις των θέσεων, οι οποίες είναι αναγκαίες προκειμένου να ετοιμασθούν τα προγράμματα σπουδών για τη λειτουργία αυτών των τμημάτων.</p>
          <p>Επομένως εδώ δεν έχουμε ολιγωρία από πλευράς Υπουργείου Παιδείας. Έχουμε ολιγωρία από πλευράς Πανεπιστημίου Θράκης. Δε θα ήθελα εγώ να αναφερθώ στους λόγους αυτής της ολιγωρίας. Νομίζω ότι είναι γνωστοί αυτοί οι λόγοι, δηλαδή πού οφείλονται: Στα προβλήματα διοίκησης που υπάρχουν στο πανεπιστήμιο, για τα οποία θα αναφερθώ και λίγο αργότερα όταν θα αναφερθούμε στον οικονομικό τομέα.</p>
          <p>Ένα άλλο τμήμα, είναι το τμήμα της κοινωνικής διοίκησης. Αυτό το τμήμα πράγματι το είχε προαναγγείλει ο προκάτοχος Υπουργός, ο κ. Σουφλιάς. Δεν αδιαφορήσαμε γι' αυτό το τμήμα. Το ιδρύσαμε ήδη. Το Προεδρικό Διάταγμα της ιδρύσεως και προώθησης αυτού, βρίσκεται στο Συμβούλιο της Επικρατείας, έχει πάρει τις υπογραφές των Υπουργών και νομίζουμε ότι πάρα πολύ σύντομα, τις προσεχείς 10 μέρες -δε νομίζω περισσότερο από τόσο- το διάταγμα αυτό θα είναι έτοιμο να πάρει την υπογραφή του Προέδρου της Δημοκρατίας και να σταλεί προς δημοσίευση στην Εφημερίδα της Κυβερνήσεως.</p>
          <p>Από πλευράς, λοιπόν, ενδιαφέροντος του Υπουργείου Παιδείας στα προβλήματα τα ακαδημαϊκά του Πανεπιστημίου της Θράκης, το Υπουργείο επέδειξε πάρα μεγάλη ευαισθησία. Πρέπει να σας πω ότι αυτό είναι πάρα πολύ σημαντικό και θέλω να το προσέξετε, ότι δεν υπάρχει καμιά απολύτως εκκρεμότητα προκήρυξης θέσεων που ζητήθηκαν από το Πανεπιστήμιο της Θράκης.</p>
          <p>'Eρχομαι τώρα στο δεύτερο σημείο, στο θέμα της οικονομικής ενίσχυσης του Πανεπιστημίου της Θράκης, στο μέτρο που αυτή εξαρτάται από το Υπουργείο Παιδείας.</p>
          <p>Έχουμε τρεις πηγές χρηματοδότησης του Πανεπιστημίου της Θράκης: Η πρώτη είναι η εθνική χρηματοδότηση από το πρόγραμμα των δημοσίων επενδύσεων, η δεύτερη είναι από το πρόγραμμα δημοσίων επενδύσεων, που συγχρηματοδοτείται από το δεύτερο Κοινοτικό Πλαίσιο Στήριξης και η τρίτη πηγή χρηματοδότησης είναι από το περιφερειακό σκέλος του δεύτερου Κοινοτικού Πλαισίου Στήριξης. Και έρχομαι αναλυτικά στην κάθε μία από αυτές τις πηγές.</p>
          <p>Πρώτη πηγή στήριξης οικονομικής είπαμε ότι είναι το πρόγραμμα δημοσίων επενδύσεων. Είναι αποκλειστικά η εθνική χρηματοδότηση εδώ. Θα καταθέσω τον πίνακα 1 που αναφέρεται ότι: Έχουν διατεθεί για τον εξοπλισμό σύνολο πιστώσεων για το 1994, 557 εκατομμύρια. Για έργα κατασκευής πιστώσεις επίσης για το 1994, 1 δισ. 100 εκατομμύρια. Καθώς επίσης για μελέτες σύνολο πιστώσεων για το 1994 ύψους 400 εκατ. δραχμών. Σύνολο πιστώσεων λοιπόν έργων που χρηματοδοτούνται αποκλειστικά από τις εθνικές πηγές του προγράμματος δημοσίων επενδύσεων για το 1994 είναι κάτι περισσότερο από 2 δισεκατομμύρια. Μέχρι στιγμής η απορρόφηση γι' αυτά τα τρία σημεία, τον εξοπλισμό, τις κατασκευές και τις μελέτες, ανέρχεται στο 40%. Πρέπει δε να σας πω ότι η συνολική απορρόφηση του 1993 ήταν, για όλο το έτος, 48%. Τώρα, έχουμε, για τους 6 πρώτους μήνες, απορρόφηση γύρω στο 40%. Θα καταθέσω τους σχετικούς πίνακες.</p>
          <p>Ερχόμαστε στη δεύτερη πηγή χρηματοδότησης, το πρόγραμμα δημοσίων επενδύσεων, που συγχρηματοδοτείται από το δεύτερο Κοινοτικό Πλαίσιο Στήριξης. Εδώ έχουμε για εξοπλισμούς σύνολο πιστώσεων για το 1994, 160 εκατομμύρια. Για έργα κατασκευών σύνολο πιστώσεων για το 1994, 780 εκατομμύρια. Ήτοι σύνολο πιστώσεων περίπου 940 εκατομμύρια με απορρόφηση επίσης και σ' αυτό το σημείο μέχρι τώρα γύρω στο 40%. Υπάρχουν οι σχετικοί πίνακες.</p>
          <p>Εδώ, όμως, πρέπει να προσθέσουμε και μία τρίτη πηγή χρηματοδότησης. Η τρίτη αυτή πηγή χρηματοδότησης προέρχεται από το περιφερειακό σκέλος του δεύτερου Κοινοτικού Πλαισίου Στήριξης και περιλαμβάνει ανέγερση του κτιρίου Νομικής Σχολής και Διοίκησης, με προϋπολογισμό ύψους 4 δισ. δραχμών, καθώς επίσης και ανέγερση κτιρίου Βιβλιοθήκης στην Ξάνθη με προϋπολογισμό 1.700 εκατ. δραχμών. Το σύνολο αυτών των πιστώσεων ανέρχεται περίπου στα 5,7 δισεκατομμύρια.</p>
          <p>Οι πιστώσεις, που είχαν γραφτεί αντιστοίχως για όλα αυτά τα έργα το 1993, ήταν 3.150 εκατομμύρια περίπου, που σημαίνει ότι: Για το έτος 1994 οι πιστώσεις, που έχουν διατεθεί για το Πανεπιστήμιο της Θράκης, είναι σημαντικότατες και ότι η απορρόφηση, που έχει επιτευχθεί μέχρι τώρα, είναι επίσης πολύ σημαντική, γύρω στο 40%.</p>
          <p>Όλα αυτά δείχνουν ότι και το ενδιαφέρον του Υπουργείου Παιδείας για τα θέματα τα ακαδημαϊκά, αλλά και ότι το ενδιαφέρον για την οικονομική στήριξη του Πανεπιστημίου είναι έκδηλο.</p>
          <p>Εδώ, όμως, θέλω να σημειώσω ότι τα προβλήματα διοίκησης, που είναι γνωστά από τον Τύπο και που υπήρχαν στο Πανεπιστήμιο της Θράκης, εμπόδισαν την απορρόφηση των πιστώσεων, που υπήρχαν και για το προηγούμενο ακαδημαϊκό έτος, στο μέτρο που θα έπρεπε να είχε γίνει.</p>
        </speech>
        <scene>(Στο σημείο αυτό η Υφυπουργός Εθν. Παιδείας και Θρησκευμάτων κα Ελ. Στεφάνου καταθέτει τους προαναφερθέντες πίνακες για τα Πρακτικά οι οποίοι βρίσκονται στο Αρχείο της Στενογραφικής Υπηρεσίας και είναι στη διάθεση κάθε ενδιαφερομένου)</scene>
        <speech by="nikolaos_katsaros" eId="debate_1994-07-01_speech_94">
          <from>Νικόλαος Κατσαρός</from>
          <p>Ο κ. Κωνσταντινίδης έχει το λόγο.</p>
        </speech>
        <speech by="pasxalis_konstantinidis" eId="debate_1994-07-01_speech_95">
          <from>ΠΑΣΧΑΛΗΣ ΚΩΝΣΤΑΝΤΙΝΙΔΗΣ</from>
          <p>Κύριε Πρόεδρε, μετά απ' αυτά που είπαν οι κύριοι Υπουργοί θα μπορούσα να φύγω από εδώ πλήρως ικανοποιημένος, ότι όλα τα προβλήματα της Θράκης έχουν λυθεί, όλα πάνε καλά κ.λπ. Μα γι' αυτό ακριβώς κάναμε αυτή την επερώτηση. Η εμπειρία μας των 10ετίων που πέρασαν μας δίδαξε στην Θράκη πολλά πράγματα. Και ένα βασικό πράγμα το οποίο μας δίδαξε ήταν ότι, είναι απλόχερη η ευαισθησία, είναι απλόχεροι οι προγραμματισμοί, είναι απλόχερες οι επανεξετάσεις, "νέα πολιτική για τη Θράκη" κ.λπ. Εκεί ακριβώς είναι και το πρόβλημα της Θράκης. Στην προσπάθεια κάθε κόμματος που ερχόταν στην Κυβέρνηση να δώσει κάτι καλύτερο στη Θράκη, οφείλεται και η μη δικαιολογημένη καθυστέρηση ανάπτυξης ή καλύτερα η ανάπτυξη με αργούς ρυθμούς στη Θράκη. Γι' αυτό ακριβώς και κάναμε αυτή την επερώτηση.</p>
          <p>Για 8 μήνες, κύριοι Υπουργοί, στη Θράκη μπουλντόζα δεν δουλεύει πουθενά. Και έπρεπε να δουλεύει όλους αυτούς τους μήνες και μέχρι σήμερα να δουλεύει. Εκεί είναι το πρόβλημά μας. Και πάλι επαναλαμβάνω ότι 1-2-5 μήνες καθυστέρησης γιατί δεν μας αρέσει το πρόγραμμα της προηγουμένης κυβέρνησης, είναι εις βάρος της Θράκης. Αυτό είναι που μας πονάει.</p>
          <p>Προγραμματίζετε κονδύλια, υπογράφονται κ.λπ. Δεν αμφισβητώ ότι υπάρχει η πρόθεση να τα δώσετε. Θα περιμένουμε, λοιπόν, να δούμε. Γιατί στη προηγούμενη 8ετία του ΠΑ.ΣΟ.Κ. και της Νέας Δημοκρατίας στα τρία χρόνια, κάτι παρόμοιο γινόταν. Πρέπει, δηλαδή, να φθάσουμε στο σημείο να βγει ανεξάρτητος Βουλευτής μειονότητας για να υπάρξει αυτή η ευαισθησία; Έτσι έχουν τα πράγματα. Δεν αμφισβητούμε τη λεγόμενη ευαισθησία, στα χαρτιά όμως, στο βήμα της Βουλής εδώ, στις συσκέψεις μεταξύ επιτροπών, βρισκόμαστε ακόμα στην προσπάθεια ανακαλύψεως των προβλημάτων, στις επαφές που γίνονται με τους φορείς;</p>
          <p>Ξέρετε ότι στην 8ετία του '80 που κυβέρνησε το ΠΑ.ΣΟ.Κ. έκαναν τρία συνέδρια για την ανάπτυξη της Θράκης και τίποτε δεν έγινε ακόμα; Αυτό το σημείο είναι που μας πονάει εμάς. Ας αφήσουμε, λοιπόν, αυτά που λέμε μικροκομματικά και η Νέα Δημοκρατία και το ΠΑ.ΣΟ.Κ. και όλα τα κόμματα. Να υπάρξει συνέχεια. Υπάρχει όμως ασυνέχεια και αυτό είναι γεγονός με αυτές τις διακοπές μερικών μηνών. Να τα αφήσουμε αυτά. Προγραμμάτισε κάτι μία κυβέρνηση, να το συνεχίσουμε αυτό το πράγμα. Δεν επιδέχεται καθυστέρηση η Θράκη. Οι εξελίξεις είναι ραγδαίες στην περιοχή μας, εμφανείς και αφανείς εξελίξεις.</p>
          <p>Κύριε Υπουργέ, θα ήθελα να μου δώσετε μία διευκρίνιση για το θέμα του τμήματος Κομοτηνής - Κήπων της Εγνατίας Οδού. Είπατε νομίζω ότι αθροιστικά είναι 55 δισ. Υπογράφηκαν, δηλαδή, αποφάσεις χρηματοδότησης</p>
        </speech>
        <speech by="ioannis_souladakis" eId="debate_1994-07-01_speech_96">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Για τις αποφάσεις χρηματοδότησης, έχουν υπογραφεί ορισμένες απ' αυτές από διμήνου και έχουν ήδη δρομολογηθεί όλες οι δημοπρατήσεις τους. Δηλαδή, έχουν χρονοδιάγραμμα οι δημοπρατήσεις ημερομηνία-ημερομηνία. Το μόνο κομμάτι που δεν έχει ακόμα παραδοθεί είναι της Αλεξανδρουπόλεως επειδή υπάρχουν αυτά τα τοπικά προβλήματα. Αλλιώς, όλο το σύνολο από την Κομοτηνή μέχρι τους Κήπους είναι τελειωμένο.</p>
        </speech>
        <speech by="pasxalis_konstantinidis" eId="debate_1994-07-01_speech_97">
          <from>ΠΑΣΧΑΛΗΣ ΚΩΝΣΤΑΝΤΙΝΙΔΗΣ</from>
          <p>Στις περιβαλλοντικές μελέτες πρέπει να υπάρχει κάποιο πρόβλημα. Επισπεύσετε κύριε Υπουργέ. Πιέστε!</p>
        </speech>
        <speech by="ioannis_souladakis" eId="debate_1994-07-01_speech_98">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Και αυτά έχουν γίνει.</p>
        </speech>
        <speech by="pasxalis_konstantinidis" eId="debate_1994-07-01_speech_99">
          <from>ΠΑΣΧΑΛΗΣ ΚΩΝΣΤΑΝΤΙΝΙΔΗΣ</from>
          <p>Επίσης, στο τμήμα πέραν της Κομοτηνής, δηλαδή Κομοτηνή-Αμαξάδες, Αμαξάδες-Νέστος, που υπάρχει εκεί από τη Συνθήκη του Ραμσάρ, πρέπει να βρεθεί ένας τρόπος γιατί βασικά για την περιοχή της Θράκης, δεν είναι να γίνουν μόνο 2-3 τμήματα, για να τα καρπούμεθα εμείς τοπικώς. Η Εγνατία οδός είναι από σύνορα σε σύνορα Ανατολή-Δύση. Αν έστω μερικά κομμάτια δεν εκτελεστούν, δεν θα είναι χρήσιμη η οδός.</p>
          <p>Για το θέμα του αναπτυξιακού νομοσχεδίου που καταθέσατε, κύριε Υπουργέ -μιας κι έγινε συζήτηση για το θέμα των επιδοτήσεων- τι εννοούσατε όταν λέγατε να ανεβάσουμε την επιδότηση μίας άλλης περιοχής πέραν της Θράκης κατά ένα ποσοστό; Νομίζω ότι είπατε από 30 σε 40.</p>
          <p>ΓΕΩΡΓΙΟΣ ΡΩΜΑΙΟΣ (Αναπληρωτής Υπουργός Εθνικής Οικονομίας) Η αύξηση των επιδοτήσεων δε γίνεται σε καμία άλλη περιοχή, παρά μόνο στη Θράκη από 45 σε 50. Επομένως, είναι σαφές το πλεονέκτημα, διότι είναι αυτονόητο ότι εάν επρόκειτο να αυξηθεί το ποσοστό ανάλογα και σε άλλες περιοχές, δε θα αποτελούσε πλέον πριμοδότηση και πλεονέκτημα.</p>
        </speech>
        <speech by="pasxalis_konstantinidis" eId="debate_1994-07-01_speech_100">
          <from>ΠΑΣΧΑΛΗΣ ΚΩΝΣΤΑΝΤΙΝΙΔΗΣ</from>
          <p>Επίσης, όσον αφορά το δημογραφικό πρόβλημα που μας απασχολεί στην περιοχή αυτή, είπατε "είναι φτωχές". Η λύση του δημογραφικού δε θα δοθεί με μία απόφαση που θα λέει "επιδοτούμε, γεννήστε παιδιά". Να μην αυταπατώμεθα. Όλα μαζί τα προβλήματα της Θράκης αποτελούν ένα σύνολο υποβοήθησης του δημογραφικού προβλήματος. Είναι έργα υποδομής, επενδύσεις, πανεπιστήμια, πολιτιστικές επενδύσεις, τουρισμός κ.λπ. Έτσι πρέπει να τα βλέπουμε και όχι μεμονωμένα.</p>
          <p>Σαν Βουλευτής της Θράκης, κύριε Υπουργέ, θέλω να πω ότι έχουμε μεγάλη ευαισθησία -χωρίς να θέλω να πω ότι και οι συνάδελφοι των άλλων κομμάτων και οι Υπουργοί δεν έχουν την ευαισθησία τους- διότι επί 40 χρόνια βλέπαμε ότι η Θράκη έπαιρνε αυτά που, αν περίσσευαν, της έδιναν. Είναι μία απομονωμένη περιοχή στην οποία τελικά συσσωρεύτηκαν τα προβλήματα. Αυτά τα οποία χάσαμε τόσα χρόνια, πώς θα αναπληρωθούν;</p>
          <p>Σήμερα, η οικονομική ύφεση που υπάρχει στην υπόλοιπη Ελλάδα -και η οποία απ' ό,τι βλέπω θα διαρκέσει αρκετά χρόνια- είναι η μόνη ευκαιρία για τη Θράκη να αναπτυχθεί. Εάν δοθεί μία ώθηση γενναιοπάροχα, σίγουρα οι Θρακιώτες που έφυγαν και εγκαταστάθηκαν στην Αθήνα, στη Θεσσαλονίκη ή και στο εξωτερικό, θα επιστρέψουν και αυτός είναι ο καλύτερος τρόπος επίλυσης του δημογραφικού μας προβλήματος. Αυτό να το έχετε υπόψη σας. Τώρα μπορείτε να τολμήσετε, ούτως ώστε η Θράκη, πράγματι, να γίνει το κέντρο και των Βαλκανίων. Ευχαριστώ πολύ.</p>
        </speech>
        <speech by="nikolaos_katsaros" eId="debate_1994-07-01_speech_101">
          <from>Νικόλαος Κατσαρός</from>
          <p>Ο κ. Κουρτίδης έχει το λόγο.</p>
        </speech>
        <speech by="euaggelos_kourtidis" eId="debate_1994-07-01_speech_102">
          <from>ΕΥΑΓΓΕΛΟΣ ΚΟΥΡΤΙΔΗΣ</from>
          <p>Θέλω να πω στον Υπουργό τον κ. Ρωμαίο, ότι ξέρω πόσο σεμνός είναι και με πόση σεμνότητα αναφέρθηκε σε ορισμένα πράγματα που ειπώθηκαν από εμένα.</p>
          <p>Όμως, δεν είπα τίποτα υπερβολικό. Εγώ, βέβαια, είμαι συνδικαλιστικής και συνεταιριστής και καμιά φορά μπορεί να ακούγονται υπερβολές στα δικά μας ακροατήρια, αλλά ό,τι ειπώθηκε εδώ από εμένα ειπώθηκε με μεγάλη προσοχή.</p>
          <p>Εσείς στο νόμο που καταθέσατε αναφέρετε, κύριε Υπουργέ, πρώτη, δεύτερη, τρίτη, τέταρτη ζώνη και ζώνη Θράκης 50% επιδότηση. Και αυτό το ποσοστό ανέφερα και εγώ. Πάντως το νούμερο δεν είναι υπερβολικό. Αλλά θα σας πω ορισμένες επιδοτήσεις που ισχύουν σήμερα. Ο κ. Μάνος έδωσε τελευταία 50% επιδοτήσεις στα επιτόκια και των κεφαλαίων κινήσεως και των μακροπρόθεσμων. Ό,τι είπα, το πήρα από νόμους που έχουν λειτουργήσει μέχρι σήμερα. Ακόμα την επιδότηση της εργασίας που σας ανέφερα, την είχε θεσπίσει με 6% η κυβέρνηση η δική σας και ο κ. Μάνος το έκανε 12%. Εμείς λέμε και προτείνουμε το 30%. Αυτό είναι ένα πολύ ισχυρό κίνητρο για τη Θράκη. Είναι γνωστό, κύριε Πρόεδρε και κύριοι Υπουργοί, ότι το κεφάλαιο δεν έχει πατρίδα, και κινείται εκεί όπου θα έχει κέρδη. Έτσι μόνον μπορούμε να το φέρουμε στη Θράκη και για να έρθει, και να εγκατασταθεί επάνω, στην περιοχή μας τι θέλει; Θέλει κίνητρα.</p>
          <p>Είμαστε σύμφωνοι με το πόρισμα που συνέταξε η διακομματική επιτροπή, όπως και με τις προτάσεις που κάνει η Ακαδημία Αθηνών. Και είναι προς τιμήν της Ακαδημίας Αθηνών και της πνευματικής μας ηγεσίας που ευαισθητοποιείται και μας παρακινεί να δούμε το πρόβλημα Θράκη. Και χαίρομαι, γιατί το αντιμετωπίζετε και εσείς κύριοι Υπουργοί.</p>
          <p>Επαναλαμβάνω πρέπει να υπάρχουν κίνητρα. Τίποτα δεν είναι υπερβολικά από αυτά που σας προτείναμε. Ακόμα είπα κάτι που μπορεί να θεωρηθεί υπερβολή. Οι επιδοτήσεις για την ανάπτυξη στου αγροτικού τομέα. Από τη στιγμή που μένουμε σύμφωνοι ότι η Θρακιώτικη γη είναι αναξιοποίητη και μπορεί να δώσει μεγάλες ακαθάριστες κατά στρέμμα προσόδους, τότε τα κίνητρα που θα δοθούν στη βιομηχανία πρέπει να δοθούν και στη γεωργία. Δεν θα ήθελα να σας απασχολήσω με νούμερα για να μην θεωρηθούν υπερβολικά. Μόνο όμως το βαμβάκι που ανέφερα, μπορεί να δώσει 60 δισ. δρχ. εισόδημα στη Θράκη.</p>
          <p>Γιατί να μην πάμε και λίγο στα θερμά νερά; Η Ξάνθη και όλη η περιοχή της Θράκης βρίσκεται πάνω σε θερμά νερά 84 βαθμών Κελσίου. Τι έγινε για ν' αξιοποιηθούν αυτά τα νερά; Όχι σήμερα αλλά και μέχρι σήμερα; Έγινε ένα θερμοκήπιο, όλο κι όλο στη Ξάνθη και εκείνο ξεκίνησε από λανθασμένη βάση και έκλεισε.</p>
          <p>Εγώ χαίρομαι γιατί υπάρχουν στην Κρήτη ένα σωρό θερμοκήπια, τα οποία επισκέφθηκα. Και μου έκαναν κατάπληξη. Στη Θράκη θα μπορούσαν να υπάρξουν πολύ περισσότερα.</p>
        </speech>
        <scene>(Στο σημείο αυτό ακούγεται ο προειδοποιητικός ήχος της λήξεως του χρόνου ομιλίας του κυρίου Βουλευτού)</scene>
        <speech by="panagiotis_xatzinikolaou" eId="debate_1994-07-01_speech_103">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Κύριε Πρόεδρε, ακούστηκαν χρήσιμα πράγματα και μέσα απ' αυτά μπορεί κανείς να συναγάγει ορισμένα μηνύματα, τα οποία κατά την εκτίμησή μου είναι χρήσιμο να φτάσουν στους Θρακιώτες και γενικότερα σε όλους τους Έλληνες. Γι' αυτό κάνω την εξής πρόταση, υπό την έννοια παρακλήσεως. Εάν υπάρχει δυνατότητα -δεν αμφιβάλλω για τη θέληση του Προεδρείου- να δοθεί στην τηλεοπτική εκπομπή της Βουλής της αυριανής ημέρας περισσότερος χρόνος, απ' ό,τι αναλογεί σε σχέση με τις συζητήσεις των θεμάτων που έγιναν αυτή την εβδομάδα εις τα της Θράκης, για να περάσουν αυτά τα μηνύματα, γιατί υπήρξαν χρήσιμες απόψεις τόσο από την πλευρά της Κυβερνήσεως, όσο και από την πλευρά των επερωτώντων.</p>
        </speech>
        <speech by="nikolaos_katsaros" eId="debate_1994-07-01_speech_104">
          <from>Νικόλαος Κατσαρός</from>
          <p>Η τηλεοπτική μετάδοση των συζητήσεων δε γίνεται επιμελεία του Προεδρείου της Βουλής. Δικαίωμα για να διατεθεί περισσότερος χρόνος, υπάρχει μόνο προς την πλευρά της Κυβερνήσεως.</p>
        </speech>
        <speech by="panagiotis_xatzinikolaou" eId="debate_1994-07-01_speech_105">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Η έκφραση αυτής της ευχής απευθύνεται προς όλους και κατά συνέπεια και προς την Κυβέρνηση.</p>
        </speech>
        <speech by="nikolaos_katsaros" eId="debate_1994-07-01_speech_106">
          <from>Νικόλαος Κατσαρός</from>
          <p>Το αίτημά σας θα μεταφερθεί στον Πρόεδρο της Βουλής. Το ακούει όμως και η Κυβέρνηση, που είναι παρούσα.</p>
        </speech>
        <speech by="panagiotis_xatzinikolaou" eId="debate_1994-07-01_speech_107">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Νομίζω ότι θα ήταν χρήσιμο να ακουστούν οι απόψεις της Κυβερνήσεως κυρίως. Έχω την εκτίμηση ότι θα βοηθήσουν προς την κατεύθυνση της εδραιώσεως του αισθήματος ασφαλείας. Οι Θράκες είναι πεπεισμένοι ότι κανείς δεν μπορεί να τους απειλήσει, αλλά θέλουν να βλέπουν και το ενδιαφέρον της Βουλής και της Κυβερνήσεως. Γι' αυτό, αν μεταδοθεί αυτή η συζήτηση, θα βοηθηθεί η Θράκη προς αυτήν την κατεύθυνση.</p>
          <p>Μας είπε ο κ. Ρωμαίος ότι έχει η Κυβέρνηση την πολιτική βούληση, να βοηθήσει τη Θράκη και μάλιστα με έκτακτο τρόπο, δηλαδή να φύγουμε από τα συμβατικά και τα καθιερωμένα, εφ' όσον να προβλήματα είναι έκτακτα και σοβαρά. Δεν την έχουμε όμως διαπιστώσει μέχρι στιγμής αυτή την ειδική πολιτική βούληση. Δεν αμφισβητούμε τις προθέσεις σας και δεν σας κατηγορούμε, διότι δεν έχει εκδηλωθεί έμπρακτα, στο βαθμό που θα θέλαμε, διότι πράγματι ο χρόνος σας είναι λίγος, αλλά ανησυχούμε εξαιτίας του ότι δεν είσθε αμέτοχοι στη διαμορφωθείσα κατάσταση κατά το παρελθόν. Κυβερνήσατε κι εσείς και ο χρόνος κατανέμεται ισομερώς κατά την τελευταία 20ετία σε σας και σε μας. Η Νέα Δημοκρατία κυβέρνησε 10 περίπου χρόνια με τα 7 εξ αυτών εκτός Κοινότητος. Εσείς κυβερνήσατε 10 περίπου χρόνια, όλα εντός Κοινότητος. Δηλαδή εσείς κυβερνήσατε με περισσότερα μέσα, αλλά στον τομέα των δημοσίων επενδύσεων δεν έχετε δώσει δείγματα, που μπορούν να μας καθησυχάσουν για το ότι έχετε αυτήν την πολιτική βούληση. Τη χαιρετίζουμε σαν πρόθεση και αναμένουμε να εκδηλωθεί στην πράξη.</p>
          <p>Όσον αφορά τα επιμέρους για τα της Βουλγαρίας, θέλω να πω ότι όσον αφορά το θέμα του Νέστου, δεν πρέπει σε καμία περίπτωση να αποστείτε από τη θέση του 33% των υδάτων του Νέστου. Όσον αφορά τη διασύνδεση -του Προμαχώνος είναι εκτός Θράκης και δεν μας απασχολεί αυτήν τη στιγμή- την οδική με τη Βουλγαρία μέσω Ορμενίου-Σβίλεγκραντ, δεν φτάνει, κύριε Υπουργέ ΠΕ.ΧΩ.ΔΕ., η εκτέλεση των τεχνικών έργων. Πρέπει να πειστεί η βουλγαρική Κυβέρνηση, να ρίξει το βάρος της διακινήσεως αγαθών, υπηρεσιών και προσώπων και δι' αυτής της οδικής σύνδεσης.</p>
          <p>Αν αυτά τα δύο σε συνδυασμό με την εκτέλεση ορισμένων αρδευτικών έργων, την λήψη μέτρων προς την κατεύθυνση την πολιτισμική, την πνευματική και της ψυχαγωγίας ακόμα των κατοίκων εκεί - όπως πολύ σωστά είπε ο κ. Ρωμαίος, συναντώμεθα σε πάρα πολλά εις τις σκέψεις - δεν ληφθούν υπόψη, και αν δεν ριφθεί βάρος ως προς τον τρόπο ζωής των κατοίκων εκεί και μέρος σημαντικό του τρόπου ζωής είναι το εισόδημα, αλλά δεν είναι το παν, δεν μπορεί οι κάτοικοι αυτοί να μείνουν εκεί.</p>
          <p>Για να ανακόψουμε αυτά τα φαινόμενα χρειάζονται μέτρα σε πάρα πολλούς τομείς. Τι θα έλεγα εν προκειμένω και για να ξέρουμε κι εμείς τι σκέπτεστε αλλά και για να έχουμε την ευκαιρία ενδεχομένως να εκδηλώσουμε και τις δικές μας θέσεις ή και την παραδοχή των δικών σας θέσεων: θα έλεγα αυτές τις θέσεις τις οποίες εδώ διακηρύξατε και άλλες μέσα στη σφαιρική αυτή αντιμετώπιση, μια που συμβαίνει να συμφωνούμε σε αυτή την ανάγκη, να τις καταγράψετε κάπου. Αν δηλαδή σαν Κυβέρνηση δεν έχετε αντίρρηση να εκδόσετε κάτι συνοπτικό, ολιγόλογο, απλό, κατανοητό για τον απλό πολίτη που να αναφέρεται σε αυτήν την επιθυμία σας, σε αυτήν τη βούλησή σας να φτιάξετε κάποιο ειδικό, σφαιρικό όμως πρόγραμμα στη Θράκη. Δώστε το αυτό προς τα έξω και αυτό θα αποτελεί συμβολή στην ισχυροποίηση του αισθήματος ασφαλείας των κατοίκων, θα αποτελεί ένα πλαίσιο μέσα στο οποίο θα μπορούμε να κινηθούμε όλοι. Και εφόσον συμφωνήσουμε - και πιστεύω ότι θα συμφωνήσουμε στα πιο πολλά, αν όχι σε όλα - θα μπορούμε να το εγγυηθούμε ως προς τη συνέχειά του.</p>
          <p>Θα ήθελα επίσης να πω λίγα πράγματα για τους αναδασμούς, παρά το ότι δεν επερωτάται εδώ αυτήν τη στιγμή ο Υπουργός Γεωργίας, αλλά είναι κρίσιμο το θέμα. Έχω την εξής σκέψη και δείτε την. Βέβαια θα μου πείτε ότι αυτή είναι αντίθετη με την προηγούμενη. Ναι, διότι εγώ όπως σας είπα δεν δογματίζομαι. Εμένα με ενδιαφέρει να μπορώ να λύσω το πρόβλημα. Η Πολιτεία, αντίθετα με τον ιδιωτικό τομέα έδωσε εξετάσεις στο συγκεκριμένο τομέα των αναδασμών. Όταν δεν μπορούσαμε πριν από 20, 25 χρόνια να βρούμε χωριό ή αγρότη που να εδέχετο αναδασμό, τώρα δεν μπορούμε να βρούμε χωριό ή αγρότη που να μην ζητάει αναδασμό. Και η πολιτεία προσπαθεί να αντιμετωπίσει αυτή την αυξημένη ζήτηση με μία πεπαλαιωμένη υπηρεσία. Το εργαλείο δηλαδή με δυο κουβέντες, δεν ανταποκρίνεται στη ζήτηση.</p>
          <p>Δεν μπορεί λοιπόν να λυθεί το πρόβλημα των αναδασμών με την τοπογραφική υπηρεσία εάν αυτή παραμείνει εκτελεστικό όργανο. Διότι αυτήν τη στιγμή είναι μία από τις υπηρεσίες του Υπουργείου Γεωργίας που έχει το λιγότερο προσωπικό, τα περισσότερα κενά, τα περισσότερα προβλήματα και το βάρος που της επιρρίπτουμε είναι πολύ μεγαλύτερο. Εκεί πρέπει να υπάρξει γενναία τομή, δηλαδή πρέπει να διευρυνθεί ο κύκλος των φορέων που μπορούν να εκτελούν αναδασμούς. Βεβαίως επειδή πρόκειται περί σημαντικού θέματος, διότι αφορά περιουσιακά στοιχεία και θα δημιουργήσει χίλια δυο προβλήματα κοινωνικά με τριβές και διαφορές, δεν μπορεί κανένας φορέας που θα εκτελεί αναδασμό, ο αναδασμός αυτός να μην έχει στο τέλος την προσυπογραφή, την έγκριση της τοπογραφικής υπηρεσίας.</p>
          <p>Τι εννοώ; Εννοώ να φύγει το εκτελεστικό μέρος από την τοπογραφική ή να υπάρχει και στην τοπογραφική, αλλά να μην είναι ο αποκλειστικός εκτελεστικός φορέας και να περάσει σε φορείς που όμως θα εποπτεύονται και θα ελέγχονται για το συγκεκριμένο θέμα από την τοπογραφική. Θα είναι ομάδες παραγωγών, θα είναι συνεταιρισμοί, θα είναι δήμοι και κοινότητες. Θα είναι μόνο δήμοι και κοινότητες ή μόνο συνεταιρισμοί; Θα είναι όπως είπα ομάδες παραγωγών; Πρέπει να δώσουμε τη δυνατότητα πολλαπλασιασμού των φορέων εκτελέσεως του συγκεκριμένου έργου, αλλιώς οι αναδασμοί, τουλάχιστον της Θράκης, δε θα τελειώσουν ούτε τα προσεχή 30, 40 χρόνια. Και να μην έχετε την εντύπωση ότι υπερβάλω προσδιορίζοντας το χρονικό ορίζοντα τόσο μακριά.</p>
          <p>Ως προς τα του Υπουργείου Παιδείας, πράγματι είναι γνωστό σε όλους και ιδιαίτερα σε εμάς εκεί πάνω, ότι υπήρχαν προβλήματα διοικήσεως, τριβές κ.λπ. Έχω όμως την αίσθηση, ότι δεν είναι μονομερής η ευθύνη επ' αυτού. Βεβαίως το μεγαλύτερο μέρος της ευθύνης ανήκει πάντοτε εις τους διοικούντες, γι' αυτό και λεμε ότι εσείς ως Κυβέρνηση έχετε περισσότερες ευθύνες από εμάς.</p>
          <p>Αλλά εκεί η σημερινή διοίκηση του Πανεπιστημίου, ούσα αντιπολίτευση ή και κατά καιρούς μετέχουσα τότε στη διοίκηση, δεν βοήθησε και αυτή, ώστε να μην υπάρξουν τόσες τριβές.</p>
          <p>Εγώ από δω θέλω να κάνω έκκληση και προς τη σημερινή διοίκηση του "Δημοκριτείου" αλλά και προς τη σημερινή -αν θέλετε- "αντιπολίτευση" μαζί να συνεργαστούν, να δώσουν το καλό παράδειγμα. Διότι δυστυχώς σε πάρα πολλά θέματα συμπεριφέρονται κατά τρόπο με τον οποίο -λυπούμαι να το πω- δεν συμπεριφέρεται ούτε ο απλούστερος των πολιτών. Και έχουν χρέος εκεί να το προσέξουν αυτό και όχι μόνο για το πρακτικό μέρος της αποδόσεως, αλλά για την ευρύτερη απήχηση που έχει η συμπεριφορά και ο τρόπος ζωής των καθηγητών.</p>
          <p>Θα παρακαλέσω όμως και το Υπουργείο Παιδείας να παρέμβει προς την κατεύθυνση αυτή, ώστε να ελαχιστοποιηθούν αυτές οι τριβές, για να υπάρξει πράγματι μια μεγιστοποίηση του έργου.</p>
          <p>Δεν φτάνουν όμως μόνο αυτά. Πρέπει εκεί και στο τομέα του "Δημοκριτείου" -και αυτό είναι ευθύνη του Υπουργείου Παιδείας, είναι ευθύνη της Κυβερνήσεως- να διευρυνθεί το πλαίσιο δράσεως του πανεπιστημίου, να μη δρα το πανεπιστήμιο, όπως δρουν τα συγχρονότερα των πανεπιστημίων σε άλλες περιοχές. Όμως, εκεί πρέπει να αναλαμβάνει και άλλες πρωτοβουλίες. Πρέπει και αυτό να μπει μέσα στη συλλογιστική και στο κλίμα μιας άλλης συμπεριφοράς. Δε φθάνουν, δηλαδή, μόνο τα τετριμμένα να γίνει το κτίριο, να γίνει η απορρόφηση των χρημάτων κ.λπ. Πρέπει να αναλάβει πρωτοβουλίες διεισδύσεως μέσα στη κοινωνία και με τις εθνικές παραμέτρους και με τις κοινωνικές παραμέτρους αυτού του ρόλου.</p>
          <p>Θέλω να εκφράσω την ικανοποίησή μου πάντως για το επίπεδο στο οποίο διεξήχθη η συζήτηση. Θέλω να συναγάγω, ότι υπήρξε χρήσιμη η συζήτηση. Και φυσικά περιμένω να δω τα πρακτικά αποτελέσματα, με την παράκληση στα επιμέρους, αν είναι δυνατό, να δείτε λίγο την ασκούμενη αυτή τη στιγμή δημογραφική πολιτική και ιδιαίτερα τον τρόπο της καταβολής των επιδομάτων στο χώρο της Θράκης, όπου λόγω της συνθέσεως έχουμε προβλήματα, ενώ υπάρχουν δυνατότητες αυτά να τα αμβλύνουμε, αν δεν τα επιλύσουμε.</p>
          <p>Επίσης, θα πρέπει να επισημάνω, ότι φοβόμαστε -και θα πρέπει να το δείτε προς την κατεύθυνση ενδυναμώσεως του εκπροσώπου της κυβερνήσεως, του περιφερειάρχη δηλαδή, για να συνεννοούμαστε- πως η εφαρμογή του δεύτερου βαθμού νομαρχιακής αυτοδιοίκησης στο χώρο, επί ένα άλφα διάστημα, που δεν μπορώ να το προσδιορίσω επακριβώς, θα χειροτερεύσει τη κατάσταση της διοικήσεως υπό την ευρεία της έννοια. Διότι θα υπάρξουν τριβές, θα υπάρχουν αμφισβητήσεις, αλληλοεπικαλύψεις. Και φοβούμαι, ότι εκεί μπορεί να δημιουργηθεί ένα κενό εξουσίας, ο μεν Νομάρχης αιρετός δε θα γνωρίζει ποια ακριβώς είναι τα καθήκοντά του, ο δε Περιφερειάρχης που θα πάρει πρόσθετες αρμοδιότητες που δεν τις έχει αυτή τη στιγμή, ενδεχομένως θα υπερβάλει ή δεν θα τολμάει και αυτός στην αρχή. Και εκεί θα δημιουργηθούν προβλήματα. Αυτά τα προβλήματα βεβαίως μπορεί να προκύψουν στο σύνολο της Χώρας. Ειδικά όμως στο συγκεκριμένο χώρο που δεν πρέπει να σημειωθεί καθυστέρηση περαιτέρω στην ανάπτυξη, θα πρέπει να δείτε το θέμα αυτό της Δημόσιας Διοίκησης υπό την ευρεία της -επαναλαμβάνω- έννοια, δηλαδή τόσο της Αυτοδιοίκησης Δευτέρου Βαθμού, όσο και της καθ' εαυτό διοικήσεως, διότι υπάρχει πρόβλημα.</p>
          <p>Τέλος, εφόσον συμπίπτουμε στη διαπίστωση, ότι η Θράκη έχει ειδικά προβλήματα, ότι έχει αυξημένη ευαισθησία, αλλά και πολλές δυνατότητες, και δυνατότητες και από τις εξελίξεις, όπως είπαμε όλοι, που συντελούνται, αλλά και από τους φυσικούς πόρους που η φύση χάρισε -ο Θεός έδωσε εκεί πολλά προνόμια, υπάρχουν δηλαδή από τη φύση δυνατότητες να αναπτυχθεί- θέλω να παρακαλέσω να εξαντλήσουμε όλη τη δυνατότητα προς την κατεύθυνση, να τη βοηθήσουμε. Και είναι ευκαιρία να το κάνουμε τώρα που αρχίζει το δεύτερο κοινοτικό πλαίσιο στήριξης, πράγμα το οποίο δεν συνέβαινε την προηγούμενη φορά. Ευχαριστώ.</p>
        </speech>
        <speech by="nikolaos_katsaros" eId="debate_1994-07-01_speech_108">
          <from>Νικόλαος Κατσαρός</from>
          <p>Κύριε Χατζηνικολάου, θέλω να σας πληροφορήσω, ότι από τον Προεδρεύοντα μεταφέρθηκε στον Πρόεδρο της Βουλής η πρότασή σας για τη διάθεση περισσότερου χρόνου στην τηλεοπτική εκπομπή του Σαββάτου για τη Βουλή. Ο κύριος Πρόεδρος, την είδε πολύ σωστή και θα κάνει τις σχετικές ενέργειες προς την πλευρά της Κυβέρνησης.</p>
        </speech>
        <speech by="panagiotis_xatzinikolaou" eId="debate_1994-07-01_speech_109">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Ευχαριστώ πολύ και εσάς και τον Πρόεδρο της Βουλής.</p>
        </speech>
        <speech by="nikolaos_katsaros" eId="debate_1994-07-01_speech_110">
          <from>Νικόλαος Κατσαρός</from>
          <p>Από τους κυρίους Υπουργούς, ο κ. Σουλαδάκης έχει το λόγο.</p>
        </speech>
        <speech by="ioannis_souladakis" eId="debate_1994-07-01_speech_111">
          <from>ΙΩΑΝΝΗΣ ΣΟΥΛΑΔΑΚΗΣ</from>
          <p>Στοιχεία συμπληρωματικά των προηγουμένων, από τις ερωτήσεις που τέθηκαν.</p>
          <p>Κατ' αρχήν, η Εγνατία δεν κατασκευάζεται σε τμήματα για να παραμείνει σε τμήματα. Έχει σχεδιαστεί και κατασκευάζεται ως ενιαίο σύνολο από την Ηγουμενίτσα μέχρι τους Κήπους. Απλώς, με βάση την ωρίμανση των μελετών προωθούνται δημοπρατήσεις.</p>
          <p>Όσον αφορά τώρα το θέμα του Νέστου, σας είπα και προηγουμένως ότι ακριβώς και για λόγους περιβαλλοντικής προστασίας, αλλά και για λόγους ουσίας, ώστε όλος ο βιότοπος να έχει απαίτηση για νερό από τον Νέστο, η χάραξη που έχει επιλεγεί, είναι πλέον στην περιφέρεια του βιοτόπου και όχι σε μια διάμεση φάση που είναι η τωρινή γέφυρα. Αυτό δημιουργεί ένα επιπλέον κόστος, διότι μας αναγκάζει κάποιο τμήμα να το περάσουμε στη σήραγγα. Όμως αυτό είναι σωστό και περιβαλλοντικά και οικονομικά. Γι' αυτό προωθούμε αυτή τη λύση. Αλλά εκεί υπάρχει καθυστέρηση λόγω του ότι πάμε πλέον σε σήραγγα ένα τμήμα.</p>
          <p>Η έννοια που έθεσα προηγουμένως μεταξύ Κομοτηνής και Κήπων, ήταν καθαρά και μόνο για να σας πω, ότι τουλάχιστον αυτό το κομμάτι στο σύνολό του, είναι πλέον μια ενιαία ενότητα με τα ήδη χρηματοδοτηθέντα και δημοπρατηθέντα έργα. Αυτά όσον αφορά την Εγνατία.</p>
          <p>Όσον αφορά το σταμάτημα των έργων, τουλάχιστον όσον αφορά το ΥΠΕΧΩΔΕ, κανένα από τα συνεχιζόμενα έργα δεν σταμάτησε -δεν ξέρω άλλων φορέων, το Υπουργείο Εθνικής Οικονομίας το ανέφερε προηγουμένως- και 3-4 συμπληρωματικά στοιχεία σε σχέση με τον παλιό δρόμο είναι ορισμένες δημοπρατήσεις συνολικού προϋπολογισμού περίπου 6 δισ. και αφορούν το τμήμα από Ξάνθη μέχρι Κουτσό, από Γλυκονέρι μέχρι Καλλίστη, Μάκρη Χειλή, Λουτρό-Μοναστηράκι, Μοναστηράκι-Φέρρες και συμπληρωματικές εργασίες μέσω της Μάκρης.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Α' Αντιπρόεδρος της Βουλής κ. ΠΑΝΑΓΙΩΤΗΣ Ν.ΚΡΗΤΙΚΟΣ)</scene>
        <speech by="panagiotis_kritikos" eId="debate_1994-07-01_speech_112">
          <from>Παναγιώτης Κρητικός</from>
          <p>Ο κύριος Αναπληρωτής Υπουργός Εθνικής Οικονομίας, έχει το λόγο.</p>
        </speech>
        <speech by="georgios_romaios" eId="debate_1994-07-01_speech_113">
          <from>ΓΕΩΡΓΙΟΣ ΡΩΜΑΙΟΣ</from>
          <p>Κύριε Πρόεδρε, θα είμαι και εγώ σύντομος.</p>
          <p>Πρώτον, υπήρξε ίσως μια παρανόηση στο διάλογο με τον κ. Κουρτίδη όταν ανέφερα, ότι υπήρξαν ορισμένες υπερβολές στις προτάσεις του και επιμένω πάνω σ' αυτό. Δεν αναφερόμουν βέβαια στις επιδοτήσεις, διότι πράγματι την επιδότηση την προβλέπουμε 50%. Αλλά υπήρξαν μέσα στις προτάσεις σας ανάλογου ύψους επιδοτήσεις στις μεταφορές, στην ενέργεια, στην εργασία και όχι μόνο στον τομέα της βιομηχανίας ευρύτερα. Οταν λέω υπερβολές -κατανοώντας βέβαια το πρόβλημα- το λέω, γιατί δεν μπορούν αυτά να επιτευχθούν. Ενα όμως είναι γεγονός, ότι εάν μιλάμε στη Θράκη για εγκατάσταση μονάδων που παράγουν για την εσωτερική αγορά, όσα κίνητρα και εάν δώσουμε για την εγκατάσταση εάν δεν βοηθηθούν στη μείωση του κόστους μεταφοράς, δεν μπορεί να είναι ανταγωνιστικές των άλλων μονάδων στην άλλη Ελλάδα. Αυτό το καταλαβαίνουμε και επομένως θα το αντιμετωπίσουμε. Αλλά θα πρέπει όμως να κινηθούμε -και αυτός είναι ένας άλλος στόχος που δεν υλοποιείται από τη μία μέρα στην άλλη- και το πώς θα διαμορφώσουμε ένα λεπτό θέμα που θα το συζητήσουμε, το πώς θα διαμορφώσουμε περιοχές ή να δημιουργήσουμε προϋποθέσεις εγκατάστασης εξαγωγικών επιχειρήσεων. Γιατί κατ' εξοχήν η Θράκη έχοντας τις προσβάσεις πλέον προς τα Βαλκάνια και με το νέο λιμάνι της Αλεξανδρούπολης προς τη Μέση Ανατολή, προσφέρεται για δημιουργία εξαγωγικών μονάδων που δεν έχουν τότε την ανάγκη αυτής της πρόσθετης προστασίας για την εργασία και για τις μεταφορές.</p>
          <p>Επειδή είχε τεθεί επίσης το θέμα για την μονάδα του φυσικού αερίου στο Πόρτο Λάγος, κύριε Χατζηνικολάου, είναι γεγονός, ότι η ΔΕΗ είχε επιφυλάξεις. Αλλά θα σας θυμίσω, ότι υπάρχει απόφαση της Κυβερνητικής Επιτροπής, η μονάδα αυτή να γίνει και θα γίνει, για τους λόγους που και εσείς γνωρίζετε.</p>
          <p>Αυτή είναι μία απόφαση η οποία θα υλοποιηθεί μέσα στο πλαίσιο του προγράμματος του φυσικού αερίου το οποίο εγκρίνεται αυτές τις μέρες από την Ευρωπαϊκή Ένωση.</p>
          <p>Θα συμφωνήσω επίσης με τον κ. Κουρτίδη, ότι θα πρέπει να ενισχυθούν και οι επενδύσεις στον τομέα της γεωργίας- γενικά η γεωργία- και προσφέρεται η περιοχή. Αλλά μην ξεχνάμε, ότι χωρίζουν σε 2 κατηγορίες την γεωργία, σαν πρωτογενή τομέα, αλλά και στις μεταποιητικές μονάδες οι οποίες σαφώς υπάγονται όχι μόνο στον αναπτυξιακό, αλλά και σ' άλλους Κοινοτικούς νόμους και υπάρχουν μεγάλες δυνατότητες. Απλά θα σας αναφέρω έναν αριθμό, ότι προβλέπεται για την 6ετία ο εκσυγχρονισμός 5.000 γεωργικών εκμεταλλεύσεων στην περιοχή της Θράκης και η έγκριση αυτών των γνωστών επιδοτήσεων για 1.000 νέους γεωργούς για την περιοχή της Θράκης.</p>
          <p>Επίσης, έχει προγραμματιστεί η βελτίωση 70.000 στρεμμάτων βοσκοτόπων στην περιφέρεια. Απλώς αναφέρω ενδεικτικά μερικές παρεμβάσεις που υπάρχουν στο πρόγραμμα της γεωργίας για να επιβεβαιώσω τη συμφωνία, ότι και η Κυβέρνηση δεν περιορίζεται μόνο στο να δώσει κίνητρα για την ανάπτυξη βιομηχανικών και άλλων μονάδων, αλλά να ενισχύσει και τη γεωργία και με την κατασκευή των αρδευτικών. Επειδή εγώ πιστεύω σ' ένα ειλικρινή διάλογο μέσα σ' αυτήν την Αίθουσα πρέπει να πω, για τα αρδευτικά γενικά, ότι συναντάμε ορισμένα προβλήματα με την Ευρωπαϊκή Ένωση, τα διαπραγματευόμαστε μάλιστα αυτές τις μέρες και γι' αυτό δεν είναι εύκολο να δεσμευτούμε σήμερα, για να είμαστε ειλικρινείς, όχι μόνο για τη Θράκη, αλλά για όλη την Ελλάδα, το πως θα προχωρήσουμε, διότι δεν είναι μόνο ότι μας περιορίζουν τις πιστώσεις, αλλά έχουν αυστηρές προδιαγραφές για την επιλεξιμότητα των αρδευτικών έργων γενικά. Το παλεύουμε, γνωρίζουμε πόσο σημαντικά είναι, αλλά θα πρέπει να ξέρετε, ότι δεν εξαρτάται αποκλειστικά και μόνο από τη δική μας βούληση.</p>
          <p>Και θα κλείσω εδώ κύριε Πρόεδρε, λέγοντας, ότι θα περίμενα περισσότερη καλοπιστία, παρά το ότι θα συμφωνήσω με τον κ. Χατζηνικολάου, ότι ήταν ένας διάλογος στο επίπεδο και στη σοβαρότητα που αρμόζει στο θέμα, διότι είναι πράγματι υπερβολή το να υποστηρίζεται, ότι έχουμε μεν πολιτική, η οποία είναι απλώς γενική και αόριστη.</p>
          <p>Όχι, κύριοι Βουλευτές. Αυτήν την ώρα καταθέσαμε με βάση και την επερώτηση συγκεκριμένα στοιχεία που επιβεβαιώνουν, ότι έχουμε ένα ολοκληρωμένο πρόγραμμα μέσα στις οικονομικές δυνατότητες που παρέχονται σήμερα για τα έργα υποδομής. Έχουμε σαφείς και συγκεκριμένους αναπτυξιακούς στόχους που προσδιορίζονται και υλοποιούνται μέσα από τον αναπτυξιακό νόμο, ο οποίος, κύριε Κουρτίδη πιστεύουμε να ψηφιστεί μέσα στον Ιούλιο -αυτός είναι ο στόχος μας- επομένως καλύπτουμε τη δική σας ανησυχία. Αν όμως παρεξηγήσατε ίσως αυτό που είπα, ότι σχεδιάζουμε κάτι περισσότερο, κακώς το παρεξηγήσατε.</p>
          <p>Υπάρχει πολιτική, η οποία αυτή την ώρα είναι θεμελιωμένη στους βασικούς αναπτυξιακούς άξονες, στα βασικά έργα υποδομής, αλλά αναζητούμε -και πρέπει να αναζητήσουμε- το κάτι πέραν αυτού. Αυτό σας είπα και αυτό δεν μπορούσε να είχε γίνει μέχρι τώρα. Είναι αυτό που πρέπει όλοι να βοηθήσουμε, να αναζητήσουμε διότι και μεις μέχρι τώρα ακολουθούμε την πεπατημένη όπως την ακολουθούσαν όλες οι Κυβερνήσεις.</p>
          <p>Και, κύριε Χατζηνικολάου, δεν έχετε και πολύ δίκαιο, όταν κάνετε αυτήν την αριθμητική, ότι ενώ το ΠΑ.ΣΟ.Κ., ήταν 8-10 χρόνια στην Κυβέρνηση και η Νέα Δημοκρατία 3,5-4 χρόνια, η Νέα Δημοκρατία διέθεσε περισσότερους πόρους, γιατί θα σας θυμίσω, ότι οι μεγάλοι Κοινοτικοί πόροι άρχισαν το 1990. Επομένως, αν θέλουμε να κάνουμε αριθμητικό συσχετισμό πόσα χρόνια έμειναν οι Κυβερνήσεις σε σχέση με την Κοινότητα θα πρέπει την άλλη φορά να σας δώσω και πόσες Κοινοτικές πιστώσεις διαχειρίστηκε το ΠΑ.ΣΟ.Κ. στην 8ετία του και πόσες η Νέα Δημοκρατία.</p>
          <p>Πάντως, με τις νέες αυτές πρωτοβουλίες που θα αναλάβουμε προς την κατεύθυνση της ανάπτυξης πλέον και της αξιοποίησης των δυνατοτήτων, αλλά και των οικονομικών παροχών που θα υπάρξουν προς αυτήν την κατεύθυνση, θα φτάσουμε σε ένα πρωτοποριακό και ολοκληρωμένο αναπτυξιακό σχέδιο, παρέχοντας ταυτόχρονα και μεγαλύτερες διοικητικές πρωτοβουλίες στην περιφέρεια για να υπάρξει αποκέντρωση και για να είναι αποτελεσματικότερη η εφαρμογή, όπως πολύ σωστά σαν παράδειγμα ανέφερε ο κ. Χατζηνικολάου, τους αναδασμούς, μεγάλο θέμα...</p>
        </speech>
        <scene>(Στο σημείο αυτό ακούγεται ο χαρακτηριστικός ήχος της λήξης του χρόνου ομιλίας του κυρίου Υπουργού)</scene>
        <speech by="panagiotis_xatzinikolaou" eId="debate_1994-07-01_speech_114">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Σε όλους εδόθη χρόνος.</p>
        </speech>
        <speech by="panagiotis_kritikos" eId="debate_1994-07-01_speech_115">
          <from>Παναγιώτης Κρητικός</from>
          <p>Ασφαλώς.</p>
        </speech>
        <speech by="georgios_romaios" eId="debate_1994-07-01_speech_116">
          <from>ΓΕΩΡΓΙΟΣ ΡΩΜΑΙΟΣ</from>
          <p>Είναι πολύ σοβαρό το θέμα. Μου έλεγε ο κ. Σουλαδάκης, -ίσως έχει δίκιο-, και αυτό ίσως πρέπει να το αντιμετωπίσουμε, λέω ίσως, μέσα στο πλαίσιο μιας σημαντικής πρωτοβουλίας, που αναλαμβάνουμε αυτές τις μέρες στα πλαίσια του κτηματολογίου. Ίσως σε συνδυασμό με το κτηματολόγιο, επειδή θα υπάρξουν...</p>
        </speech>
        <speech by="ioannis_kabaratzis" eId="debate_1994-07-01_speech_117">
          <from>ΙΩΑΝΝΗΣ ΚΑΒΑΡΑΤΖΗΣ</from>
          <p>Πρέπει να γίνει εξαίρεση από το κτηματολόγιο.</p>
        </speech>
        <speech by="georgios_romaios" eId="debate_1994-07-01_speech_118">
          <from>ΓΕΩΡΓΙΟΣ ΡΩΜΑΙΟΣ</from>
          <p>Σας είπα ότι είναι πολύ σωστές οι επισημάνσεις. Ο αναδασμός είναι μεγάλο θέμα και ο τρόπος που προχωρεί δεν είναι αποτελεσματικός. Προσθέτω, ότι ίσως το αντιμετωπίσουμε -όπως πολύ σωστά λέει ο κ. Σουλαδάκης- στο πλαίσιο των πρωτοβουλιών που έχουμε στο κτηματολόγιο.</p>
          <p>Ευχαριστώ πολύ, κύριε Πρόεδρε.</p>
        </speech>
        <speech by="panagiotis_kritikos" eId="debate_1994-07-01_speech_119">
          <from>Παναγιώτης Κρητικός</from>
          <p>Η κα Στεφάνου, Υφυπουργός Εθνικής Παιδείας και Θρησκευμάτων, έχει το λόγο.</p>
        </speech>
        <speech by="panagiotis_xatzinikolaou" eId="debate_1994-07-01_speech_120">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Κύριε Πρόεδρε, θα μου επιτρέψετε να πω εδώ κάτι για την κα Στεφάνου;</p>
        </speech>
        <speech by="eleni_stefanou" eId="debate_1994-07-01_speech_121">
          <from>ΕΛΕΝΗ ΣΤΕΦΑΝΟΥ</from>
          <p>Παρακαλώ, κύριε Χατζηνικολάου</p>
        </speech>
        <speech by="panagiotis_kritikos" eId="debate_1994-07-01_speech_122">
          <from>Παναγιώτης Κρητικός</from>
          <p>Ορίστε, κύριε Χατζηνικολάου.</p>
        </speech>
        <speech by="panagiotis_xatzinikolaou" eId="debate_1994-07-01_speech_123">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Κύριε Πρόεδρε, εγώ φταίω και θα ήθελα να ρωτήσω μήπως μπορεί να υπάρξει απάντηση, παρά το ότι το θέμα το θεωρώ σοβαρό και χρειάζεται να το δει ενδεχομένως, αλλά θέλω να ρωτήσω το εξής:</p>
          <p>Το Υπουργείο Παιδείας, ως προς τα της μουσουλμανικής μειονότητας της Θράκης με τις γνωστές διαρρυθμίσεις, αν θέλετε, που αυτή η μειονότης έχει ως προς τους Πομάκους, ως προς τους Αθιγγάνους και ως προς τους άλλους Μουσουλμάνους, σκέφτεται στον τομέα της παιδείας κάποια καινούρια πολιτική; Έχει καθόλου ασχοληθεί με το θέμα;</p>
          <p>Ενιαία θα είναι, δηλαδή, η πολιτική παιδείας, όπως μέχρι τώρα ήταν -αυτή που ήταν, άσχετα αν ήταν σωστή ή δεν ήταν, εν πάση περιπτώσει ήταν ενιαία- προς όλους αυτούς, που είπα; Δεν μπορώ να πω περισσότερα.</p>
          <p>Ευχαριστώ, κύριε Πρόεδρε.</p>
        </speech>
        <speech by="panagiotis_kritikos" eId="debate_1994-07-01_speech_124">
          <from>Παναγιώτης Κρητικός</from>
          <p>Ορίστε, κυρία Υφυπουργέ.</p>
        </speech>
        <speech by="eleni_stefanou" eId="debate_1994-07-01_speech_125">
          <from>ΕΛΕΝΗ ΣΤΕΦΑΝΟΥ</from>
          <p>Κύριε Πρόεδρε, ήθελα να σημειώσω, ότι συμφωνώ με τις επισημάνσεις του κ. Χατζηνικολάου για την υποχρέωση συμβολής του Υπουργού Παιδείας για την αποκατάσταση της ευρυθμίας, λειτουργίας της διοίκησης του Πανεπιστημίου Θράκης.</p>
          <p>Πρέπει να σας πω, ότι το Υπουργείο Παιδείας αυτό το πράττει με πολύ διακριτικότητα στο μέτρο που η αυτονομία των ΑΕΙ το επιτρέπει.</p>
          <p>Για το δεύτερο ερώτημά σας, σας λέω, ότι το Υπουργείο Παιδείας προβληματίζεται και πολύ σύντομα θα έχει να ανακοινώσει την πολιτική του σ' αυτό το θέμα, που θίξατε τελευταία.</p>
          <p>Θα κλείσω με τη διαβεβαίωση, ότι η ηγεσία του Υπουργείου Παιδείας, όπως και οι άλλες ηγεσίες εξάλλου, θα είναι δίπλα στο Πανεπιστήμιο της Θράκης, τόσο για την επίλυση των προβλημάτων που υπάρχουν, όσο και για την περαιτέρω ανάπτυξη του Πανεπιστημίου.</p>
          <p>Σας ευχαριστώ πολύ.</p>
        </speech>
        <speech by="panagiotis_xatzinikolaou" eId="debate_1994-07-01_speech_126">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Κύριε Πρόεδρε, το λόγο.</p>
        </speech>
        <speech by="panagiotis_kritikos" eId="debate_1994-07-01_speech_127">
          <from>Παναγιώτης Κρητικός</from>
          <p>Ορίστε, κύριε Χατζηνικολάου, έχετε το λόγο.</p>
        </speech>
        <speech by="panagiotis_xatzinikolaou" eId="debate_1994-07-01_speech_128">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Κύριε Πρόεδρε, επειδή το θέμα έχει σχεδόν εξαντληθεί, θα αναφερθώ σε δύο-τρία επιμέρους πράγματα.</p>
          <p>Θα ήθελα φέρ’ ειπείν να παρακαλέσω τον Υπουργό Εθνικής Οικονομίας, την Κυβέρνηση γενικότερα, να σφίξει λίγο τα πράγματα, όσον αφορά την κατανομή των πόρων από το δεύτερο Κοινοτικό πλαίσιο στήριξης και ειδικότερα αν θέλετε, από το περιφερειακό σκέλος, ώστε να δώσει κάτι παραπάνω στη Θράκη. Είναι γνωστές οι ευαισθησίες σας. Είναι γνωστό, ότι συμπίπτουμε στην ανάγκη να ενισχυθεί η περιοχή και θα είναι, αν θέλετε, και ένα δείγμα, μια πρώτη απτή απόδειξη περί του ότι πράγματι έχετε πολιτική βούληση να την βοηθήσετε.</p>
          <p>Λίγα από ορισμένα μεγάλα έργα της Αττικής τα οποία οπωσδήποτε θα μακρύνουν από πλευράς χρόνου, μεταφέρετε τα ενδεχομένως. Δεν μιλώ για πολύ μεγάλα ποσά και στο σύνολο φυσικά και από το Ταμείο Συνοχής και από τις πρωτοβουλίες έχετε κάποιες δυνατότητες.</p>
          <p>Το δεύτερο που θέλω να θίξω είναι ότι πράγματι ανελήφθησαν στα της αγροτικής πολιτικής ορισμένες υποχρεώσεις, προηγουμένως, μέσα στο γενικότερο πνεύμα της Κοινότητας, για την περιστολή των δαπανών του αγροτικού τομέα και ενεπλάκη η κατάσταση από την συμφωνία της GATT, αλλά υπάρχουν περιθώρια να αμβλύνουμε την κατάσταση που υπάρχει και θέλω να εκφράσω έπ’ αυτού την παράκληση και την ευχή προς την Κυβέρνηση να κοιτάξει αυτό το θέμα, γιατί είναι πάρα πολύ σοβαρό.</p>
          <p>Όσον αφορά το Υπουργείο Περιβάλλοντος, Χωροταξίας -δεν είναι στην στενή δική σας αρμοδιότητα αυτό που θα θέσω, αλλά μπορείτε να το δείτε- είχε χρηματοδοτήσει το Υπουργείο Μακεδονίας Θράκης μεταξύ των άλλων και δύο σχετικώς μεγάλα φράγματα στον Έβρο. Τότε η συλλογιστική που επεκράτει ήταν Θράκη και Δυτική Μακεδονία, στις πρωτοβουλίες του Υπουργείου Μακεδονίας-Θράκης, συμβαδίζουν. Ό,τι γινόταν στην Φλώρινα, επί παραδείγματι, γινόταν αντίστοιχα και στον Έβρο. Εκεί λοιπόν χρηματοδοτήθηκαν δύο φράγματα, μέσα στα 70-80 φράγματα που χρηματοδοτήθηκαν στις περιοχές της Μακεδονίας και της Θράκης, τα οποία ενώ έχουν χρήματα, δεν προχωρούν, γιατί δεν έχει τελειώσει η περιβαλλοντική μελέτη. Παράκληση είναι, αν μπορούμε να επισπεύσουμε, ώστε να μην χαθεί η φετινή χρονιά. Το ένα είναι φράγμα Λύρας Λαγινών και το άλλο είναι φράγμα Προβατώνος. Το ένα είναι της τάξεως των 200 εκατ. και το άλλο της τάξεως των 150 εκατ. δραχμών.</p>
          <p>Επίσης, θέλω να παρακαλέσω, μέσα στις εξαγγελθείσες προσλήψεις από τον Υπουργό Προεδρίας χθες ας γίνει μια ειδική μεταχείριση στο προσωπικό το οποίο ελλείπει αυτή την στιγμή στο νοσοκομείο Διδυμοτείχου. Δεν είναι τιμητική και ευνοϊκή για όλους μας, και για μας προηγουμένως και για σας σήμερα, να έχουμε ένα νοσοκομείο απολύτως σύγχρονο, το οποίο να είναι απολύτως έτοιμο και αυτό να είναι κλειστό και να μην λειτουργεί. Και ο Βόρειος Έβρος, 80-100 χιλιάδες περίπου κάτοικοι να εξυπηρετούνται από το παλιό, το οποίο δεν μπορεί να συγκριθεί με τίποτα με το καινούργιο, διότι δεν προσλαμβάνουμε 60-70 ανθρώπους. Παράκληση θερμή είναι να γίνει εκεί εξαίρεση από τον κανόνα της απαγορεύσεως, να γίνουν αυτές οι προσλήψεις, για να τελειώσει αυτό το θέμα.</p>
          <p>Και τελειώνω, κύριε Πρόεδρε, με τις εξής επισημάνσεις. Εάν βάλουμε ως στόχους, πρώτον, την ανάγκη να αυξήσουμε τον πληθυσμό της Θράκης, δεύτερο, να βοηθήσουμε με διάφορα μέτρα και όχι μόνο οικονομικά στη μείωση της μεταναστεύσεως, εσωτερικής και εξωτερικής, και αυτούς τους στόχους, στους οποίους συμπίπτουμε, τους υπηρετήσουμε με μια πολυτομεακή, όπως είπαμε, σφαιρική πολιτική, νομίζω ότι θα έχουμε κάνει ένα πολύ σοβαρό βήμα προς την κατεύθυνση να στηρίξουμε αυτή την ευαίσθητη περιοχή.</p>
          <p>Τέλος, θέλω να ευχαριστήσω την Κυβέρνηση, διότι μας είπε ορισμένα πράγματα τα οποία είναι πολύ σημαντικά. Το γεγονός, ότι το Πανεπιστημιακό Νοσοκομείο της Αλεξανδρουπόλεως χρηματοδοτείται, το γεγονός ότι δεν περιεκόπη το έργο της επεκτάσεως του αγωγού του φυσικού αερίου και ούτε η μονάδα παραγωγής ηλεκτρικής ενέργειας στο Πόρτο Λάγος, το γεγονός, ότι σε σχέση με την δική μας πρόταση -εγώ είμαι ωμός, δεν έχω κανένα πρόβλημα να τα λέω- υπάρχει κάποια αύξηση στους πόρους που διατίθενται, αυτά αποτελούν ευοίωνη προοπτική, δεν αποτελούν όμως ολοκληρωμένη, αν θέλετε, προοπτική. Κατά συνέπεια, να μην σταθείτε σε αυτά, να συνεχίσετε σ' αυτή την κατεύθυνση, με την παράκληση να βγάλουμε και αυτό το κείμενο που είπαμε, όχι για μας, όχι για σας, για τον κόσμο. Έχει μεγάλη σημασία. Ευχαριστώ.</p>
        </speech>
        <speech by="panagiotis_kritikos" eId="debate_1994-07-01_speech_129">
          <from>Παναγιώτης Κρητικός</from>
          <p>Επιθυμεί κανείς εκ των κυρίων Υπουργών να κλείσει τη συζήτηση επειδή τον τελευταίο λόγο τον έχει η Κυβέρνηση.</p>
        </speech>
        <speech by="georgios_romaios" eId="debate_1994-07-01_speech_130">
          <from>ΓΕΩΡΓΙΟΣ ΡΩΜΑΙΟΣ</from>
          <p>Εγώ, κύριε Πρόεδρε.</p>
        </speech>
        <speech by="panagiotis_kritikos" eId="debate_1994-07-01_speech_131">
          <from>Παναγιώτης Κρητικός</from>
          <p>Ορίστε κύριε Υπουργέ έχετε το λόγο.</p>
        </speech>
        <speech by="georgios_romaios" eId="debate_1994-07-01_speech_132">
          <from>ΓΕΩΡΓΙΟΣ ΡΩΜΑΙΟΣ</from>
          <p>Κύριε Πρόεδρε, εγώ θα ήθελα να επαναλάβω τη διαβεβαίωση ότι αυτές οι πιστώσεις -που είναι ήδη εξασφαλισμένες από το περιφερειακό, από το εθνικό πρόγραμμα με τα συγκεκριμένα έργα και παρεμβάσεις- δεν είναι οι μόνες. Αυτό το είπα στην αρχή και το επαναλαμβάνω και τώρα. Θα υπάρξουν εξίσου σημαντικές πιστώσεις από τις Κοινοτικές Οδηγίες.</p>
          <p>Ακόμη, όμως, και αν μετά από αυτά υπάρξουν έργα, παρεμβάσεις ή ο,τιδήποτε άλλο -απαραίτητα για την υποδομή που χρειαζόμαστε, ώστε να κάνουμε την αναπτυξιακή παρέμβαση- αυτά θα χρηματοδοτηθούν, είτε από μεταφορές είτε από τον αποπληθωριστή, ο οποίος, όπως γνωρίζετε, μπορεί και προσφέρει κατ' έτος μία μεγάλη ευχέρεια στη διαχείριση των κοινοτικών πόρων. Και μέσα από τις νέες πρωτοβουλίες που εμείς θα αναπτύξουμε, σύντομα θα έχουμε μέσα από αυτό το φυλλάδιο ένα πράγματι ολοκληρωμένο σχέδιο με το οποίο, με τη λήξη της 4ετίας του ΠΑ.ΣΟ.Κ., θα έχουμε επιλύσει ουσιαστικά όλα αυτά τα σοβαρά προβλήματα της Θράκης.</p>
          <p>Ευχαριστώ.</p>
        </speech>
        <speech by="panagiotis_xatzinikolaou" eId="debate_1994-07-01_speech_133">
          <from>ΠΑΝΑΓΙΩΤΗΣ ΧΑΤΖΗΝΙΚΟΛΑΟΥ</from>
          <p>Το εύχομαι.</p>
        </speech>
        <speech by="panagiotis_kritikos" eId="debate_1994-07-01_speech_134">
          <from>Παναγιώτης Κρητικός</from>
          <p>Εύχομαι όσα ελέχθησαν σήμερα για τη Θράκη, να ακολουθηθούν από έργα, για να μην παραμείνουν " αν - Θράκες"</p>
          <p>Κηρύσσεται περαιωμένη η συζήτηση της επερωτήσεως των συναδέλφων της Νέας Δημοκρατίας με αντικείμενο την ανάπτυξη της Θράκης.</p>
          <p>Διανεμήθηκαν τα πρακτικά της 15ης Ιουνίου 1994, 16ης Ιουνίου 1994 και 17ης Ιουνίου 1994 και ερωτάται το Σώμα αν επικυρούνται.</p>
        </speech>
        <speech by="bouleutis/es" eId="debate_1994-07-01_speech_135">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="panagiotis_kritikos" eId="debate_1994-07-01_speech_136">
          <from>Παναγιώτης Κρητικός</from>
          <p>Συνεπώς τα πρακτικά της 15ης Ιουνίου 1994, 16ης Ιουνίου 1994 και 17ης Ιουνίου 1994 επικυρώθηκαν.</p>
          <p>Κύριοι συνάδελφοι, στο σημείο αυτό δέχεστε να λύσουμε τη συνεδρίαση;</p>
        </speech>
        <speech by="bouleutis/es" eId="debate_1994-07-01_speech_137">
          <from>βουλευτης/ες</from>
          <p>Μάλιστα, μάλιστα.</p>
          <p>Με τη συναίνεση του Σώματος και ώρα 14.15', λύεται η συνεδρίαση για την προσεχή Δευτέρα 4 Ιουλίου 1994 και ώρα 18.00' με αντικείμενο εργασιών του Σώματος Κοινοβουλευτικό Έλεγχο, σύμφωνα με την Ημερήσια Διάταξη η οποία έχει κυκλοφορήσει.</p>
          <p>Ο ΠΡΟΕΔΡΟΣ      ΟΙ ΓΡΑΜΜΑΤΕΙΣ</p>
        </speech>
      </debateSection>
    </debateBody>
  </debate>
</akomaNtoso>
