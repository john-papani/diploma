<akomaNtoso xmlns="http://docs.oasis-open.org/legaldocml/ns/akn/3.0">
  <debate name="debate">
    <meta>
      <identification source="#cobalt">
        <FRBRWork>
          <FRBRthis value="/akn/gr/debate/1993-12-01/1/!main"/>
          <FRBRuri value="/akn/gr/debate/1993-12-01/1"/>
          <FRBRalias value="ΠΡΑΚΤΙΚΑ ΒΟΥΛΗΣ 1993-12-01" name="title"/>
          <FRBRdate date="1993-12-01" name="Generation"/>
          <FRBRauthor href=""/>
          <FRBRcountry value="gr"/>
          <FRBRnumber value="1"/>
        </FRBRWork>
        <FRBRExpression>
          <FRBRthis value="/akn/gr/debate/1993-12-01/1/gr@1993-12-01/!main"/>
          <FRBRuri value="/akn/gr/debate/1993-12-01/1/gr@1993-12-01"/>
          <FRBRdate date="1993-12-01" name="Generation"/>
          <FRBRauthor href=""/>
          <FRBRlanguage language="gr"/>
        </FRBRExpression>
        <FRBRManifestation>
          <FRBRthis value="/akn/gr/debate/1993-12-01/1/gr@1993-12-01/!main"/>
          <FRBRuri value="/akn/gr/debate/1993-12-01/1/gr@1993-12-01"/>
          <FRBRdate date="1993-12-01" name="Generation"/>
          <FRBRauthor href=""/>
        </FRBRManifestation>
      </identification>
      <references source="#cobalt">
        <TLCOrganization eId="greek_parl" href="/ontology/organization/akn/greek_parl" showAs="Greek_Parliament"/>
        <TLCRole eId="proedros" href="/ontology/person/akn/parliament/proedros" showAs="ΠΡΟΕΔΡΟΣ"/>
        <TLCPerson eId="nikolaos_athanasopoulos" href="/ontology/person/akn/parliament/nikolaos_athanasopoulos" showAs="ΝΙΚΟΛΑΟΣ ΑΘΑΝΑΣΟΠΟΥΛΟΣ"/>
        <TLCPerson eId="basilis_kedikoglou" href="/ontology/person/akn/parliament/basilis_kedikoglou" showAs="ΒΑΣΙΛΗΣ ΚΕΔΙΚΟΓΛΟΥ"/>
        <TLCPerson eId="nikolaos_gkelestathis" href="/ontology/person/akn/parliament/nikolaos_gkelestathis" showAs="ΝΙΚΟΛΑΟΣ ΓΚΕΛΕΣΤΑΘΗΣ"/>
        <TLCPerson eId="antonios_ntentidakis" href="/ontology/person/akn/parliament/antonios_ntentidakis" showAs="ΑΝΤΩΝΙΟΣ ΝΤΕΝΤΙΔΑΚΗΣ"/>
        <TLCPerson eId="giorgos_katsifaras" href="/ontology/person/akn/parliament/giorgos_katsifaras" showAs="ΓΙΩΡΓΟΣ ΚΑΤΣΙΦΑΡΑΣ"/>
        <TLCPerson eId="theodoros_stathis" href="/ontology/person/akn/parliament/theodoros_stathis" showAs="ΘΕΟΔΩΡΟΣ ΣΤΑΘΗΣ"/>
        <TLCPerson eId="antonios_drosogiannis" href="/ontology/person/akn/parliament/antonios_drosogiannis" showAs="ΑΝΤΩΝΙΟΣ ΔΡΟΣΟΓΙΑΝΝΗΣ"/>
        <TLCPerson eId="orestis_papastratis" href="/ontology/person/akn/parliament/orestis_papastratis" showAs="ΟΡΕΣΤΗΣ ΠΑΠΑΣΤΡΑΤΗΣ"/>
        <TLCPerson eId="basileios_kedikoglou" href="/ontology/person/akn/parliament/basileios_kedikoglou" showAs="ΒΑΣΙΛΕΙΟΣ ΚΕΔΙΚΟΓΛΟΥ"/>
        <TLCPerson eId="nikitas_kaklamanis" href="/ontology/person/akn/parliament/nikitas_kaklamanis" showAs="ΝΙΚΗΤΑΣ ΚΑΚΛΑΜΑΝΗΣ"/>
        <TLCPerson eId="nikolaos_kouris" href="/ontology/person/akn/parliament/nikolaos_kouris" showAs="ΝΙΚΟΛΑΟΣ ΚΟΥΡΗΣ"/>
        <TLCPerson eId="ioannis_drosogiannis" href="/ontology/person/akn/parliament/ioannis_drosogiannis" showAs="ΙΩΑΝΝΗΣ ΔΡΟΣΟΓΙΑΝΝΗΣ"/>
        <TLCPerson eId="spilios_spiliotopoulos" href="/ontology/person/akn/parliament/spilios_spiliotopoulos" showAs="ΣΠΗΛΙΟΣ ΣΠΗΛΙΩΤΟΠΟΥΛΟΣ"/>
        <TLCPerson eId="panagiotis_n._kritikos" href="/ontology/person/akn/parliament/panagiotis_n._kritikos" showAs="Παναγιώτης Ν. Κρητικός"/>
        <TLCPerson eId="panagiotis_n._tikos" href="/ontology/person/akn/parliament/panagiotis_n._tikos" showAs="Παναγιώτης Ν. τικός"/>
        <TLCPerson eId="konstantinos_melidis" href="/ontology/person/akn/parliament/konstantinos_melidis" showAs="ΚΩΝΣΤΑΝΤΙΝΟΣ ΜΕΛΙΔΗΣ"/>
        <TLCPerson eId="xristos_rokofullos" href="/ontology/person/akn/parliament/xristos_rokofullos" showAs="ΧΡΗΣΤΟΣ ΡΟΚΟΦΥΛΛΟΣ"/>
        <TLCPerson eId="athanasios_tsaldaris" href="/ontology/person/akn/parliament/athanasios_tsaldaris" showAs="ΑΘΑΝΑΣΙΟΣ ΤΣΑΛΔΑΡΗΣ"/>
        <TLCPerson eId="ioannis_barbitsiotis" href="/ontology/person/akn/parliament/ioannis_barbitsiotis" showAs="ΙΩΑΝΝΗΣ ΒΑΡΒΙΤΣΙΩΤΗΣ"/>
        <TLCPerson eId="apostolos_andreoulakos" href="/ontology/person/akn/parliament/apostolos_andreoulakos" showAs="ΑΠΟΣΤΟΛΟΣ ΑΝΔΡΕΟΥΛΑΚΟΣ"/>
        <TLCPerson eId="apostolos_kaklamanis" href="/ontology/person/akn/parliament/apostolos_kaklamanis" showAs="ΑΠΟΣΤΟΛΟΣ ΚΑΚΛΑΜΑΝΗΣ"/>
        <TLCPerson eId="ioannis_stathopoulos" href="/ontology/person/akn/parliament/ioannis_stathopoulos" showAs="ΙΩΑΝΝΗΣ ΣΤΑΘΟΠΟΥΛΟΣ"/>
        <TLCPerson eId="panagiotis_sgouridis" href="/ontology/person/akn/parliament/panagiotis_sgouridis" showAs="Παναγιώτης Σγουρίδης"/>
        <TLCPerson eId="gerasimos_arsenis" href="/ontology/person/akn/parliament/gerasimos_arsenis" showAs="ΓΕΡΑΣΙΜΟΣ ΑΡΣΕΝΗΣ"/>
        <TLCPerson eId="apostolos_kaklamanis" href="/ontology/person/akn/parliament/apostolos_kaklamanis" showAs="Απόστολος Κακλαμάνης"/>
        <TLCPerson eId="andreas_lentakis" href="/ontology/person/akn/parliament/andreas_lentakis" showAs="ΑΝΔΡΕΑΣ ΛΕΝΤΑΚΗΣ"/>
        <TLCPerson eId="eustratios_korakas" href="/ontology/person/akn/parliament/eustratios_korakas" showAs="ΕΥΣΤΡΑΤΙΟΣ ΚΟΡΑΚΑΣ"/>
        <TLCPerson eId="pausanias_zakolikos" href="/ontology/person/akn/parliament/pausanias_zakolikos" showAs="Παυσανίας Ζακολίκος"/>
        <TLCPerson eId="giannis_xaralampopoulos" href="/ontology/person/akn/parliament/giannis_xaralampopoulos" showAs="ΓΙΑΝΝΗΣ ΧΑΡΑΛΑΜΠΟΠΟΥΛΟΣ"/>
        <TLCPerson eId="alexandros_papadoggonas" href="/ontology/person/akn/parliament/alexandros_papadoggonas" showAs="ΑΛΕΞΑΝΔΡΟΣ ΠΑΠΑΔΟΓΓΟΝΑΣ"/>
        <TLCPerson eId="stratis_korakas" href="/ontology/person/akn/parliament/stratis_korakas" showAs="ΣΤΡΑΤΗΣ ΚΟΡΑΚΑΣ"/>
        <TLCPerson eId="ioannis_xaralampopoulos" href="/ontology/person/akn/parliament/ioannis_xaralampopoulos" showAs="ΙΩΑΝΝΗΣ ΧΑΡΑΛΑΜΠΟΠΟΥΛΟΣ"/>
        <TLCPerson eId="nikolaos_katsaros" href="/ontology/person/akn/parliament/nikolaos_katsaros" showAs="Νικόλαος Κατσαρός"/>
        <TLCPerson eId="anastasios_nikopoulos" href="/ontology/person/akn/parliament/anastasios_nikopoulos" showAs="ΑΝΑΣΤΑΣΙΟΣ ΝΙΚΟΠΟΥΛΟΣ"/>
        <TLCPerson eId="kuriakos_spuriounis" href="/ontology/person/akn/parliament/kuriakos_spuriounis" showAs="ΚΥΡΙΑΚΟΣ ΣΠΥΡΙΟΥΝΗΣ"/>
        <TLCPerson eId="dimitris_sarris" href="/ontology/person/akn/parliament/dimitris_sarris" showAs="ΔΗΜΗΤΡΗΣ ΣΑΡΡΗΣ"/>
        <TLCPerson eId="georgios_anomeritis" href="/ontology/person/akn/parliament/georgios_anomeritis" showAs="ΓΕΩΡΓΙΟΣ ΑΝΩΜΕΡΙΤΗΣ"/>
        <TLCPerson eId="antonis_skullakos" href="/ontology/person/akn/parliament/antonis_skullakos" showAs="ΑΝΤΩΝΗΣ ΣΚΥΛΛΑΚΟΣ"/>
        <TLCPerson eId="spilios_spiliotopoulos" href="/ontology/person/akn/parliament/spilios_spiliotopoulos" showAs="ΣΠΗΛΙΟΣ ΣΠΗΛΙΟΤΟΠΟΥΛΟΣ"/>
        <TLCPerson eId="dimitrios_bounatsos" href="/ontology/person/akn/parliament/dimitrios_bounatsos" showAs="ΔΗΜΗΤΡΙΟΣ ΒΟΥΝΑΤΣΟΣ"/>
        <TLCPerson eId="konstantinos_mpantoubas" href="/ontology/person/akn/parliament/konstantinos_mpantoubas" showAs="ΚΩΝΣΤΑΝΤΙΝΟΣ ΜΠΑΝΤΟΥΒΑΣ"/>
        <TLCPerson eId="nikolaos_farmakis" href="/ontology/person/akn/parliament/nikolaos_farmakis" showAs="ΝΙΚΟΛΑΟΣ ΦΑΡΜΑΚΗΣ"/>
        <TLCPerson eId="ioannis_kabaratzis" href="/ontology/person/akn/parliament/ioannis_kabaratzis" showAs="ΙΩΑΝΝΗΣ ΚΑΒΑΡΑΤΖΗΣ"/>
        <TLCPerson eId="dimitrios_sarris" href="/ontology/person/akn/parliament/dimitrios_sarris" showAs="ΔΗΜΗΤΡΙΟΣ ΣΑΡΡΗΣ"/>
        <TLCPerson eId="mosxos_gikonoglou" href="/ontology/person/akn/parliament/mosxos_gikonoglou" showAs="ΜΟΣΧΟΣ ΓΙΚΟΝΟΓΛΟΥ"/>
        <TLCPerson eId="theodoros_passalidis" href="/ontology/person/akn/parliament/theodoros_passalidis" showAs="ΘΕΟΔΩΡΟΣ ΠΑΣΣΑΛΙΔΗΣ"/>
        <TLCPerson eId="polloi_bouleutes" href="/ontology/person/akn/parliament/polloi_bouleutes" showAs="ΠΟΛΛΟΙ ΒΟΥΛΕΥΤΕΣ"/>
      </references>
    </meta>
    <preface>
      <container name="parliament_details">
        <p>Π Ρ Α Κ Τ Ι Κ Α Β Ο Υ Λ Η Σ</p>
        <p>Η' ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)</p>
        <p>ΣΥΝΟΔΟΣ Α'</p>
        <p>ΣΥΝΕΔΡΙΑΣΗ ΙΗ'</p>
        <p>Τετάρτη 1 Δεκεμβρίου 1993</p>
      </container>
    </preface>
    <debateBody>
      <debateSection name="opening">
        <p>Αθήνα, σήμερα την 1η Δεκεμβρίου 1993, ημέρα Τετάρτη και ώρα 18.07' συνήλθε στην Αίθουσα συνεδριάσεων του Βουλευτηρίου η Βουλή σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.</p>
      </debateSection>
      <debateSection name="main_debate_section">
        <speech by="apostolos_kaklamanis" eId="debate_1993-12-01_speech_1">
          <from>Απόστολος Κακλαμάνης</from>
          <p>Κυρίες και κύριοι συνάδελφοι, αρχίζει η συνεδρίαση.</p>
          <p>Παρακαλείται ο κύριος Γραμματέας να ανακοινώσει τις αναφορές προς το Σώμα.</p>
          <p>Ανακοινώνονται από το Βουλευτή Περιφερείας Αττικής κ. Ιωάννη Γιαννάκη, τα ακόλουθα:</p>
          <p>Α' ΚΑΤΑΘΕΣΗ ΑΝΑΦΟΡΩΝ</p>
          <p>1. Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το Τεχνικό Επιμελητήριο της Ελλάδας ζητεί τη διαπλάτυνση της εθνικής οδού Αθήνας - Θεσ/νίκης στο τμήμα Λαμίας - Λάρισας.</p>
          <p>2. Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Πρόεδρος της Κοινότητας Ανθότοπου ζητεί χρηματική ενίσχυση για την ανέγερση Αγροτικού Ιατρείου.</p>
          <p>3. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία ο κ. Νίγδελης Ιορδάνης, η κα Κουφάκη Ρένα κ.λπ. διαμαρτύρονται για το ν. 2009/1992 που αφορά τις προϋποθέσεις εισαγωγής στα ΤΕΦΑΑ.</p>
          <p>4. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία ο Αγροτικός Σύλλογος Καστανέων ζητεί να σταματήσει η εισαγωγή τυποποιημένης σκούπας από την Τουρκία και την Βουλγαρία.</p>
          <p>5. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία ο Σύλλογος Δημοτικών Υπαλλήλων Αλεξανδρούπολης ζητεί στη ρύθμιση του ν. 2085/92 αρθ. 9 παρ. 2, που αφορά τα κίνητρα για υπαλλήλους προβληματικών περιοχών, να συμπεριληφθούν και οι εργαζόμενοι των ΟΤΑ.</p>
          <p>6. Ο Βουλευτής Έβρου κ. ΑΠΟΣΤΟΛΟΣ ΦΩΤΙΑΔΗΣ κατέθεσε αναφορά με την οποία ο Πανελλαδικός Σύλλογος Αναπήρων Πολιτών ζητεί χρηματική ενίσχυση για την αποπεράτωση κτιρίου για την περίθαλψη αναπήρων παιδιών με ειδικές ανάγκες.</p>
          <p>7. Ο Βουλευτής Αχαΐας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Δήμαρχος Δάφνης Αχαΐας ζητεί την πλήρωση κενών θέσεων Γεωπόνου και Κτηνιάτρου στο Δήμο του.</p>
          <p>8. Ο Βουλευτής Αχαΐας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία ο Πρόεδρος της Κοινότητας Μυρόβρυσης Πατρών ζητεί χρηματική ενίσχυση για την κάλυψη αναγκών της κοινότητάς του.</p>
          <p>9. Ο Βουλευτής Αχαΐας κ. ΔΗΜΗΤΡΙΟΣ ΚΑΤΣΙΚΟΠΟΥΛΟΣ κατέθεσε αναφορά με την οποία κάτοικοι της Κοινότητας Δροσιάς - Τριταίας του Νομού Αχαΐας ζητούν την άμεση αναδάσωση των καμένων δασικών εκτάσεων και τη λήψη αποτελεσματικών μέτρων για την προστασία τους.</p>
          <p>10. Ο Βουλευτής Λάρισας κ. ΓΕΩΡΓΙΟΣ ΑΔΑΜΟΠΟΥΛΟΣ κατέθεσε αναφορά με την οποία η Ένωση Καταστηματαρχών Κουρέων - Κομμωτών Θεσ/νίκης και Περιχώρων ζητεί να μην ανασταλεί το π.δ. 169/18-5-92.</p>
          <p>11. Ο Βουλευτής Κέρκυρας κ. ΓΕΩΡΓΙΟΣ ΔΡΥΣ κατέθεσε αναφορά με την οποία ο Κερκυραϊκός Σύλλογος Προστασίας Ατόμων που πάσχουν από Μεσογειακή Αναιμία ζητεί τη στελέχωση της μονάδας Μεσογειακής Αναιμίας του Γενικού Νοσοκομείου Κέρκυρας με μόνιμο Ιατρικό και Νοσηλευτικό Προσωπικό.</p>
          <p>12. Ο Βουλευτής Κέρκυρας κ. ΓΕΩΡΓΙΟΣ ΔΡΥΣ κατέθεσε αναφορά με την οποία ο Αγροτικός Σύλλογος Γιαννάδων ζητεί την προστασία του χωριού Γιαννάδες από τα αγριογούρουνα.</p>
          <p>13. Ο Βουλευτής Κέρκυρας κ. ΓΕΩΡΓΙΟΣ ΔΡΥΣ κατέθεσε αναφορά με την οποία ο Σύλλογος Προστασίας Περιβάλλοντος της Κέρκυρας ζητεί την ανακαίνιση του Μουσείου Καποδίστρια.</p>
          <p>14. Ο Βουλευτής Κέρκυρας κ. ΓΕΩΡΓΙΟΣ ΔΡΥΣ κατέθεσε αναφορά με την οποία ο Πρόεδρος της Κοινότητας Χλομού ζητεί χρηματική ενίσχυση για την κατασκευή προσθήκης στο κτίριο του Δημοτικού Σχολείου Χλομού.</p>
          <p>15. Ο Βουλευτής Κερκύρας κ. ΓΕΩΡΓΙΟΣ ΔΡΥΣ κατέθεσε αναφορά με την οποία ο Πρόεδρος της Κοινότητας Καρουσάδων ζητεί χρηματική ενίσχυση για τη διαμόρφωση του χώρου Ηρώων Πεσόντων.</p>
          <p>16. Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία οι Υπάλληλοι του Δήμου Σκοπέλου ζητούν την κατάργηση της 5 του αρθ. 9 του ν. 2085/1992 που αναφέρεται σε κίνητρα για τους δημοσίους</p>
          <p>υπαλλήλους προβληματικών περιοχών.</p>
          <p>17. Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία η Συντονιστική Επιτροπή Διοριστέων Υποψηφίων Αγροφυλάκων Νομού Μαγνησίας ζητεί το διορισμό των Αγροφυλάκων που έλαβαν μέρος επιτυχώς στο διαγωνισμό το Μάιο του 1993.</p>
          <p>18. Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία το Επιμελητήριο Μαγνησίας ζητεί τη διαπλάτυνση της Εθνικής Οδού αρ. 1.</p>
          <p>19. Ο Βουλευτής Δράμας κ. ΚΩΝΣΤΑΝΤΙΝΟΣ ΕΥΜΟΙΡΙΔΗΣ κατέθεσε αναφορά με την οποία οι Πράκτορες Κρατικών Λαχείων και Λαχειοπώλες Ανατ. Μακεδονίας ζητούν τη σύνταξη οικονομοτεχνικής μελέτης σχετικής με τη σκοπιμότητα κυκλοφορίας του Στιγμιαίου Κρατικού Λαχείου.</p>
          <p>20. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ιδιοκτήτες κέντρων ελευθέρων σπουδών Ηρακλείου διαμαρτύρονται για χορήγηση νέας άδειας για ιδιωτικό ΤΕΛ στην περιοχή Ηρακλείου.</p>
          <p>21. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία Επιτροπή διωχθέντων υπαλλήλων των καταστημάτων αφορολογήτων ειδών Ηρακλείου ζητεί μόνιμη αποκατάσταση μέσω του νομοσχεδίου για τους διωχθέντες.</p>
          <p>22. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοραλία Λυπάκη, κάτοικος Μοιρών Ηρακλείου ζητεί την πρόσληψή της ως πολιτικού υπαλλήλου στην Ελληνική Αστυνομία.</p>
          <p>23. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορές με τις οποίες ο Σύλλογος Επαγγελματιών ιδιοκτητών επιβατηγών αυτοκινήτων Ηρακλείου ζητεί την επίλυση των οικονομικής φύσεως προβλημάτων των ταξί της περιοχής.</p>
          <p>24. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία 100 πρωταθλητές διαφόρων ατομικών και ομαδικών αθλημάτων ζητούν την σπουδαστική τους αποκατάσταση.</p>
          <p>25. Ο Βουλευτής κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Ενωτικό συνδικάτο προσωπικού ενεργειακών κέντρων Κοζάνης - Πτολεμαΐδας ΔΕΗ καταγγέλλει απολύσεις στη ΔΕΗ.</p>
          <p>26. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το αθλητικό σωματείο "Όλυμπος" Γυμνού Εύβοιας ζητεί οικονομική ενίσχυση για αποκατάσταση ζημιών του γηπέδου.</p>
          <p>27. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ο Πρόεδρος της Κοινότητας Λευκοχωρίου Ηρακλείου ζητεί την χορήγηση δανείου για ανόρυξη γεώτρησης.</p>
          <p>28. Ο Βουλευτής Ηρακλείου κ. ΚΩΝ/ΝΟΣ ΜΠΑΝΤΟΥΒΑΣ κατέθεσε αναφορά με την οποία ο Σύλλογος μονίμων τεχνικών υπαλλήλων τοπογραφικής υπηρεσίας Κρήτης ζητεί την πληρωμή των υπαλλήλων που εργάστηκαν στον αναδασμό Κόλπου Κισάμου Χανίων.</p>
          <p>29. Ο Βουλευτής Κέρκυρας κ. ΑΛΕΞΑΝΔΡΟΣ ΔΕΣΥΛΛΑΣ κατέθεσε αναφορά με την οποία οι Ελεγκτές των Καζίνων ζητούν να μη μειωθεί ο αριθμός τους.</p>
          <p>30. Οι Βουλευτές κύριοι ΣΠΥΡΟΣ ΣΤΡΙΦΤΑΡΗΣ και ΓΕΡΑΣΙΜΟΣ ΑΡΑΒΑΝΗΣ κατέθεσαν αναφορά με την οποία η Κοινότητα Μύρικα Νομού Αιτωλ/νίας ζητεί την ίδρυση και λειτουργία Λιμενικού Φυλακίου στην Κοινότητα.</p>
          <p>Β' ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ</p>
          <p>1. Στην με αριθμό 13/26-10-93 ερώτηση δόθηκε με το υπ' αριθμ. 57411/30-11-93 έγγραφο από τον Υπουργό Εσωτερικών η ακόλουθη απάντηση:</p>
          <p>"Απαντώντας στην ερώτηση 13/26-10-1993 που κατέθεσαν οι Βουλευτές Στρατής Κόρακας και Γεράσιμος Αραβανής σας γνωρίζουμε τα κατωτέρω:</p>
          <p>- Το ποσό των 1.211.708.450 δρχ. που παρακατέθηκε έχει δηλωθεί ως δαπάνη στο ειδικό πρόγραμμα Κοινοτικού ενδιαφέροντος (ΕΠΚΕ)Χίου και το συγκεκριμένο πρόγραμμα έχει κλείσει για την Κοινότητα στις 31-12-1991.</p>
          <p>- Το υπόλοιπο ποσό που υπήρχε από το ΕΠΚΕ Χίου την 31-12-1991 μεταφέρθηκε στο ΠΕΠ Β. Αιγαίου στις 1-1-1992 για την εκτέλεση έργων του Νομού Χίου και βέβαια στο υπόλοιπο αυτό δεν περιλαμβάνετο το ποσό για τις απαλλοτριώσεις αφού αυτού είχε δηλωθεί ως δαπάνη.</p>
          <p>- Το ανωτέρω θέμα είναι σε γνώση του Υπ. Εθνικής Οικονομίας (Δ/νση Εκταμιεύσεων και ΕΤΠΑ) που έχει την αρμοδιότητα σε τελευταία ανάλυση επίλυσης του προβλήματος που έχει ανακύψει.</p>
          <p>Ο Υφυπουργός</p>
          <p>Γ. ΔΑΣΚΑΛΑΚΗΣ"</p>
          <p>2. Στην με αριθμό 107/8-11-93 ερώτηση δόθηκε με το υπ' αριθμ. 23/30-11-93 έγγραφο από τον Υπουργό Γεωργίας η ακόλουθη απάντηση:</p>
          <p>"Απαντώντας στην Ερώτηση με αριθμό 107/8.11.93, που κατέθεσαν οι Βουλευτές κ.κ. Γ. Κατσαρός, Α. Σκυλλάκος, αναφορικά με το παραπάνω θέμα, σας πληροφορούμε:</p>
          <p>1. Στα πλαίσια της αναθεωρημένης Κοινής Αγροτικής Πολιτικής στον τομέα του καπνού (καν. ΕΟΚ 2075/92) ορίζεται σαφώς ο τρόπος κατανομής των ποσοστώσεων στους παραγωγούς για τις εσοδείες 1993 και 1994 δηλαδή με βάση την παραγωγή ενός εκάστου κατά την περίοδο αναφοράς 1989-91 που όρισε η Κοινότητα, χωρίς να λαμβάνεται υπόψη η εσοδεία 1992.</p>
          <p>Σημειώνουμε ό,τι για την εσοδεία 1993 που βρίσκεται στη φάση των αγοραπωλησιών δεν είναι δυνατή οποιαδήποτε παρέμβαση. Απεναντίας, για την εσοδεία 1994 θα γίνουν προσπάθειες υιοθέτησης από την Κοινότητα κάποιων ορίων ανοχής στις ποσοστώσεις παραγωγής της κάθε εκμετάλλευσης για την υπέρβαση της σημερινής κατάστασης που πραγματικά δημιουργεί σημαντικά προβλήματα στους παραγωγούς. Πάντως, επαναφορά του παλαιού συστήματος που προέβλεπε μόνο συνυπευθυνότητα σε περίπτωση υπέρβασης των ΜΕΠ, δεν είναι δυνατόν επί του παρόντος να επιτευχθεί.</p>
          <p>2. Το νέο καθεστώς προβλέπει ότι ποσοστό 2% της κάθε ομάδας ποικιλιών θα κατανέμεται σε νέους παραγωγούς. Μέχρι του ποσοστού αυτού που αντιστοιχεί για το σύνολο των Ελληνικών ποικιλιών για την εσοδεία 1994 στους 2.500 τόννους θα δοθεί ποσόστωση κατά προτεραιότητα στους νέους καλλιεργητές.</p>
          <p>Η Ένωση Αγροτικών Συν/σμών μπορεί να συνάψει συμβάσεις καλλιέργειας με τους παραγωγούς αρκεί να αποτελεί επιχείρηση μεταποίησης και να διαθέτει τις ενδεδειγμένες προς το σκοπό αυτό εγκαταστάσεις και τον κατάλληλο εξοπλισμό. Τέλος η δυνατότητα χρηματοδότησης εξαρτάται από την φερεγγυότητα και την χρηματοληπτική ικανότητα της Ένωσης από τις Εμπορικές Τράπεζες.</p>
          <p>Άλλωστε με το νέο καθεστώς η Κοινότητα καθορίζει ενιαία πριμ για κάθε μία από τις 8 ομάδες ποικιλιών καπνού η οποία χορηγείται στον παραγωγό μέσω του μεταποιητή και πέραν αυτής μετά από διαπραγματεύσεις των συμβαλλομένων επιτυγχάνεται μια τιμή ανάλογα με την ποιότητα που καταβάλλεται από τον μεταποιητή.</p>
          <p>Επισημαίνεται ότι καθορίζεται εθνικών τιμών αντίκειται προς το Κοινοτικό καθεστώς και κατά συνέπεια τέτοιας μορφής</p>
          <p>ενέργεια επισύρει επιβολή κυρώσεων εκ μέρους της Κοινότητα.</p>
          <p>Ο Υφυπουργός</p>
          <p>ΦΛ. ΚΩΝΣΤΑΝΤΙΝΟΥ"</p>
          <p>3. Στην με αριθμό 126/10-11-93 ερώτηση δόθηκε με το υπ' αριθμ. 4055/30-11-93 έγγραφο από τον Υπουργό Εθν. Οικον. η ακόλουθη απάντηση:</p>
          <p>"Απαντώντας στην υπ' αριθ.126/10.11.93 ερώτηση που κατέθεσαν στην Βουλή οι Βουλευτές κ.κ. Γ. Κατσαρός, Στ. Κόρακας και Αντ. Σκυλλάκος, σχετικά με την ανάπτυξη της Θράκης και των νησιών του Ανατολικού Αιγαίου, σας γνωρίζουμε τα εξής:</p>
          <p>1. Η Κυβέρνηση είναι ενήμερη για τα προβλήματα της περιοχής. Μέσα στα πλαίσια της εφαρμογής του Νέου Σχεδίου Περιφερειακής Ανάπτυξης 1994-1999, που τώρα αναμορφώνεται, θα ληφθεί σοβαρά υπόψη η περίπτωση της Θράκης και των Νησιών του Ανατολικού Αιγαίου και τα Προγράμματα θα ανταποκρίνονται στο πόρισμα της Διακομματικής Επιτροπής. Έχει καταρτισθεί ειδικό πρόγραμμα για τα νησιά του Αιγαίου.</p>
          <p>Στο νέο Σ.Π.Α. μακροχρόνιοι βασικοί στόχοι που τίθενται είναι η άρση της απομόνωσης της παραπάνω περιοχής, η βελτίωση της οικονομίας με τη δημιουργία ευκαιριών απασχόλησης σε όλους τους τομείς, πέραν του πρωτογενή τομέα, με την αξιοποίηση των δυνατοτήτων της περιοχής. Οι Μ.Μ.Ε. της περιοχής θα διαδραματίσουν σημαντικό ρόλο σ' αυτή την προσπάθεια, αφού ενισχυθούν με σύγχρονη οργάνωση, πληροφόρηση και τεχνολογία.</p>
          <p>Η κάθε Περιφέρεια είναι αρμόδια για την υποβολή συγκεκριμένων προτάσεων για τα έργα της περιοχής της.</p>
          <p>Με την έγκριση των λειτουργικών προγραμμάτων θα γίνει και η ένταξη των έργων. Επομένως κάθε Περιφέρεια θα κάνει τις προτάσεις της για συγκεκριμένα έργα.</p>
          <p>2. Σε ό,τι αφορά το Ταμείο Συνοχής, στις πρόσφατες Αιτήσεις Έργων που υποβλήθηκαν και που πρόκειται για έργα αποκλειστικά μεταφορών και περιβάλλοντος, για συγχρηματοδότηση από το Προσωρινό Μέσο Συνοχής 1993-1994, υπάρχουν οι κάτωθι αιτήσεις για την περιοχή της Θράκης και των Νησιών του Ανατολικού Αιγαίου.</p>
          <p>Τίτλος Έργων Κοινοτικός Προϋπ/σμός Ποσά σε δις</p>
          <p>(1993-1999) (1993-1994) δρχ. 1. Ύδρευση- Αποχέτευση 5,8 0,5</p>
          <p>Μυτιλήνης 2. Αποχέτευση Δήμου 0,5 0,3</p>
          <p>Σουφλίου 3. Αποχέτευση ακαθάρτων 7,0 0,5</p>
          <p>ομβρίων Αλεξ/πολης 4. Αποχέτευση Ξάνθης 1,5 0,5 5. Ύδρευση Αποχέτευση (Β' φάση) Κομοτηνής 5,0 0,5 6. Αποχετευτικός και Βιολογικός καθαρισμός Ορεστιάδας 2,6 0,3 7. Αποχέτευση Διδυμοτείχου 0,8 0,8</p>
          <p>Στα παραπάνω έργα δεν περιλαμβάνονται οι Αιτήσει για γενικότερα έργα που αφορούν το σύνολο της χώρας και φυσικά και τα Νησιά Ανατ. Αιγαίου και Θράκη, όπως έργα ανάπλασης πόλεων, προμήθεια πυροσβεστικών οχημάτων, έργα προστασίας δασών, αναδασώσεις και προστασία εδαφών.</p>
          <p>Ήδη έγινε η έγκριση των υπ' αριθμ. 2,3,4,5 και 7 έργων από την Κοινότητα και αναμένεται των υπολοίπων.</p>
          <p>Ο Υφυπουργός</p>
          <p>Γ. ΡΩΜΑΙΟΣ"</p>
          <p>4. Στην με αριθμό 129/10-11-93 ερώτηση δόθηκε με το υπ' αριθμ. 42/30-11-93 έγγραφο από τον Υπουργό Γεωργίας η ακόλουθη απάντηση:</p>
          <p>"Απαντώντας στην Ερώτηση με αριθμό 129/10.11.1993, που κατέθεσαν οι Βουλευτές κ.κ. Σ. Στριφτάρης, Α. Σκυλλάκος αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε τα ακόλουθα:</p>
          <p>Έχει αποδειχθεί ότί το πλέον κατάλληλο εργατοτεχνικό προσωπικό που ανταποκρίνεται στις απαιτήσεις του έργου της πρόληψης και κύρια της κατάσβεσης των πυρκαγιών είναι εκείνο που ζει και εργάζεται μέσα ή κοντά στο δάσος και αυτό γιατί οι άνθρωποι είναι γνώστες του αντικειμένου, της περιοχής αλλά και των συνθηκών κάτω απο τις οποίες εργάζονται .</p>
          <p>Στις προθέσεις του Υπουργείου και για τους ανωτέρω λόγους είναι στο μέτρο του δυνατού η απασχόληση όσο το δυνατόν μεγαλύτερου αριθμού εργαζομένων σε δασικές εν γένει δραστηριότητες.</p>
          <p>Ενδεικτικά, σας γνωρίζουμε ότι για εκτέλεση προκατασταλτικών έργων αντιπυρικής προστασίας, πέραν των άλλων δραστηριοτήτων, έχουν τεθεί στη διάθεση της Δ/νσης Δασών Ιωαννίνων κατά το τρέχον έτος, πιστώσεις ύψους 30 εκατ. δρχ. από το πρόγραμμα Δ.Ε. ενώ για την αντιμετώπιση λειτουργικών δαπανών του προγράμματος αντιπυρικής προστασίας το ύψος των δαπανών που θα βαρύνουν τον τακτικό προϋπολογισμό της οικείας Νομαρχίας θα ξεπεράσουν τα 85 εκατ. κατά το ίδιο έτος.</p>
          <p>Ο Υφυπουργός</p>
          <p>ΦΛ. ΚΩΝΣΤΑΝΤΙΝΟΥ"</p>
          <p>5. Στην με αριθμό 134/11-11-93 ερώτηση δόθηκε με το υπ' αριθμ. 4/19-11-93 έγγραφο από τον Υπουργό Δικαιοσύνης η ακόλουθη απάντηση:</p>
          <p>"Απαντώντας στην με αριθμ. 134/11-11-1993 ερώτηση, την οποία κατέθεσαν στη Βουλή των Ελλήνων οι βουλευτές, κ.κ. Στρατής Κόρακας και Αντώνιος Σκυλλάκος, σχετικά με την πλήρωση της κενής θέσης του Εισαγγελέα Πρωτ/κών Μυτιλήνης, σας γνωρίζουμε τα εξής:</p>
          <p>Με το π. δ/μα της 25-8-1992 (ΦΕΚ 166/2-9-92) τοποθετήθηκε στην Εισαγγελία Πρωτ/κών Μυτιλήνης ο Αντ/λέας Πρωτ/κών Θεσ/νίκης, Κων/νος Γκίκας, μετά από προαγωγή.</p>
          <p>Ο ανωτέρω για έναν περίπου χρόνο έλαβε αναστολή κοινοποιήσεως του εγγράφου τοποθέτησής του, μέχρι που μετατέθηκε στην Εισαγγελία Πρωτ/κών Φλώρινας με το π. δ/μα της 22-9-93 (ΦΕΚ 159/24-9-93 ).</p>
          <p>Με την 38/10-8-93 απόφαση του ΑΔΣ τοποθετήθηκε στην ανωτέρω θέση από προαγωγή η Αντ/λέας Πρωτ/κών Θεσ/νίκης, Ελένη Μετσοβίτου -Φλουρή.</p>
          <p>Ύστερα όμως από την 58/23-9-93 απόφαση της Ολομέλειας του Αρείου Πάγου στην οποία είχε προσφύγει παραληφθείσα εισαγγελικός λειτουργός και με την οποία απόφαση, αυτή δικαιώθηκε, εξέπεσε της προαγωγής της η Ελένη Μετσοβίτου-Φλουρή.</p>
          <p>Κατόπιν των ανωτέρω και επειδή η θέση Εισαγγελία Πρωτ/κών Μυτιλήνης παραμένει κενή, έχουμε απευθύνει ερώτημα προς το ΑΔΣ, για πλήρωση της ανωτέρω θέσεως.</p>
          <p>Ο Υπουργός</p>
          <p>ΓΕΩΡΓΙΟΣ ΚΟΥΒΕΛΑΚΗΣ"</p>
          <p>6. Στην με αριθμό 140/12-11-93 ερώτηση δόθηκε με το υπ' αριθμ. Φ23/2561/26-11-93 έγγραφο από τον Υπουργό Υγείας η ακόλουθη απάντηση:</p>
          <p>"Απαντώντας στην 140/12-11-93 Ερώτηση των βουλευτών κ.κ. Γιάννη Κατσαρού και Δήμου Κουμπούρη, σχετικά με τα μέτρα που πρόκειται να λάβει η Κυβέρνηση για την αντιμετώπιση των προβλημάτων των απολυμένων της ΑΕΒΑΛ σας πληροφορούμε τα ακόλουθα:</p>
          <p>Το θέμα που θίγεται στην ερώτηση σχετικά με την αντιμετώπιση της ανεργίας είναι και πολύπλοκο και πολυδιάστατο και ασφαλώς δεν μπορεί να λυθεί μόνο από την πλευρά της Κοινωνικής Ασφάλισης, ενόψει μάλιστα και των οικονομικών δυνατοτήτων των ασφαλιστικών οργανισμών.</p>
          <p>Ως προς τη συνταξιοδότηση των ατόμων μεγάλης ηλικίας, που απολύθηκαν, χωρίς να έχουν συμπληρώσει τα απαιτούμενα ένσημα, σας κάνουμε γνωστό ότι για τα άτομα που ασφαλίζονται στο ΙΚΑ και πλησιάζουν το όριο ηλικίας συνταξιοδότησης σύμφωνα με τις ρυθμίσεις που έγιναν με το ν. 1902/90 δεν ισχύει η αύξηση του απαιτούμενου για συνταξιοδότηση</p>
          <p>αριθμού ημερομισθίων από 4050 σε 4500.</p>
          <p>Συγκεκριμένα για τους ασφαλισμένους που μέχρι την 31/12/91 συμπλήρωσαν το 63ο έτος της ηλικίας τους οι άνδρες και το 58ο έτος οι γυναίκες, καθώς και τους απασχολούμενους στα βαριά και ανθυγιεινά επαγγέλματα, που επίσης συμπλήρωσαν μέχρι την προαναφερόμενη ηλικία το 58ο έτος οι άνδρες και το 53ο οι γυναίκες, δεν αυξάνονται οι ημέρες ασφάλισης, αλλά εξακολουθούν να ισχύουν οι 4.050 ανεξάρτητα από το χρόνο που θα ασκηθεί το δικαίωμα.</p>
          <p>Ο Υφυπουργός</p>
          <p>Φ. ΙΩΑΝΝΙΔΗΣ"</p>
          <p>7. Στην με αριθμό 153/15-11-93 ερώτηση δόθηκε με το υπ' αριθμ. ΚΕΒ/9/1-12-93 έγγραφο από τον Υπουργό Πολιτισμού η ακόλουθη απάντηση:</p>
          <p>"Σε απάντηση της αριθ. 153/15-11-93 ερώτησης του Βουλευτή κ. Ανδρέα Λεντάκη, σχετικά με ανάδειξη και Προστασία Αρχαιολογικών χώρων Ποτίδαιου Καρπάθου, σας γνωρίζουμε τα εξής:</p>
          <p>Η Ακρόπολη του Ποτίδαιου Καρπάθου προστατεύεται με κήρυξη (υπ' αριθ. 23096/96/27-1-50 Απόφαση Γεν. Διοικητού Δωδεκανήσου) καθώς και με την θεσπισμένη Ζώνη Προστασίας (Φ22/59464/1936/30-10-81 Υ.Α., 761τ.β./7-12-81 ΦΕΚ), σύμφωνα με την οποία καμιά νέα οικοδομή δεν έχει ανεγερθεί μέσα στο χώρο της Ακρόπολης.</p>
          <p>Η συγκεκριμένη καταγγελία αφορά σε ιδιοκτησία της κ. Σοφίας Βιτώρη, η οποία, όπως και ελάχιστες άλλες, υφίστανται προ πολλού.</p>
          <p>Η ιδιοκτήτρια, παρά την Απόφαση της ΚΒ' Εφορείας (αρ. 583/13-3-1986), σύμφωνα με την οποία επιτρέπεται μόνο μικροεπισκευές (σοβατίσματα υδροχρωματισμοί) κατά πάγια τακτική που εφαρμόζεται και σε άλλες θεσμοθετημένες ζώνες, προχώρησε σε αντικατάσταση της παραδοσιακής στέγης με πλάκα, με αποτέλεσμα να διακοπούν οι εργασίες.</p>
          <p>Τέλος, επισημαίνουμε ότι στα άμεσα προγράμματα της αρμόδιας ΚΑ' Εφορείας Κλασσικών Αρχαιοτήτων εντάσσονται οι εργασίες διαμόρφωσης και ανάδειξης του Αρχαιολογικού Χώρου Ποτίδαιου Καρπάθου.</p>
          <p>Η Υπουργός</p>
          <p>ΜΕΛΙΝΑ ΜΕΡΚΟΥΡΗ"</p>
          <p>8. Στην με αριθμό 162/16.11.93 ερώτηση δόθηκε με το υπ' αριθμ. 80373/30-11-93 έγγραφο από τον Υπουργό Εθνικής Οικονομίας η ακόλουθη απάντηση:</p>
          <p>"Απαντώντας στην υπ' αριθμ. 162/16-11-93 ερώτηση που κατέθεσαν στη Βουλή οι Βουλευτές κ.κ. Γ. Κατσαρός και Σ. Στριφτάρης σχετικά με την ενίσχυση του χιονοδρομικού κέντρου Βίγλας του Νομού Φλώρινας με κοινοτικά κονδύλια και τη δυνατότητα ένταξής του στο Νέο Κοινοτικό Πλαίσιο Στήριξης 1994-1999, σας γνωρίζουμε ότι η κάθε Περιφέρεια είναι αρμόδια για την υποβολή συγκεκριμένων προτάσεων για τα έργα της περιοχής της. Υπάρχουν Ομάδες Εργασίας σε κάθε Περιφέρεια που αντιπροσωπεύονται από όλους τους φορείς και οι οποίες έχουν την ευθύνη εισήγησης των έργων. Με την έγκριση των λειτουργικών προγραμμάτων θα γίνει και ένταξη των έργων. Επομένως η πρόταση για το συγκεκριμένο έργο θα γίνει από την Περιφέρεια της Δυτικής Μακεδονίας.</p>
          <p>Ο Υφυπουργός</p>
          <p>Γ. ΡΩΜΑΙΟΣ"</p>
          <p>9. Στην με αριθμό 170/17-11-93 ερώτηση δόθηκε με το υπ' αριθμ. 80372/30-11-93 έγγραφο από τον Υπουργό Εθνικής Οικονομίας η ακόλουθη απάντηση:</p>
          <p>"Απαντώντας στην υπ' αριθμ. 170/17-11-93 ερώτηση που κατέθεσε στη Βουλή ο Βουλευτής κ. Ηλ. Βεζδρεβάνης, σχετικά με τα προβλήματα που υπάρχουν στο Νομό Θεσπρωτίας σας γνωρίζουμε τα εξής:</p>
          <p>Η Κυβέρνηση είναι ενήμερη για τα προβλήματα της περιοχής. Μέσα στα πλαίσια της εφαρμογής του Νέου Σχεδίου Περιφερειακής Ανάπτυξης 1994-1999, που τώρα αναμορφώνεται, θα ληφθεί σοβαρά υπόψη η περίπτωση του Νομού Θεσπρωτίας.</p>
          <p>Σ' αυτή τη φάση του Προγράμματος δεν προβλέπεται η σύνταξη ειδικού αναπτυξιακού προγράμματος για το Νομό Θεσπρωτίας. Όμως στο νέο ΣΠΑ μακροχρόνιοι βασικοί στόχοι που τίθενται σε εφαρμογή είναι η άρση της απομόνωσης της περιοχής, η βελτίωση της οικονομίας με τη δημιουργία ευκαιριών απασχόλησης σε όλους τους τομείς, πέραν του αγροτικού τομέα, με την αξιοποίηση των δυνατοτήτων της περιοχής. Οι ΜΜΕ της περιοχής θα διαδραματίσουν σημαντικό ρόλο σ' αυτή την προσπάθεια, αφού ενισχυθούν με σύγχρονη οργάνωση, πληροφόρηση και τεχνολογία.</p>
          <p>Μοχλό ανάπτυξης του Νομού θ' αποτελέσει η προγραμματιζόμενη κατασκευή του λιμένα της Ηγουμενίτσας, η αίτηση του οποίου ήδη έχει υποβληθεί στο Ταμείο Συνοχής, με συνολικό προϋπολογισμό για τα έτη 1993-1999, 5 δισ. δρχ., για δε το χρονικό διάστημα 1993-94 προγραμματίζεται το ποσό του 1 δισ. δρχ. Στο ίδιο Ταμείο Συνοχής έχει υποβληθεί αίτηση για το οδικό τμήμα Ηγουμενίτσας - Πεδινής, συνολικού προϋπολογισμού 33 δισ. δρχ. Αναμένεται η έγκριση των παραπάνω έργων από την Κοινότητα.</p>
          <p>Άλλος παράγων ανάπτυξης στην περιοχή θα είναι ο προγραμματιζόμενος μεγάλος οδικός άξονας της Εγνατίας Οδού, όπου η Ηγουμενίτσα θ' αποτελεί την αφετηρία, (Ηγουμενίτσα - Ιωάννινα - Μέτσοβο - Θεσ/νίκη - Τουρκικά σύνορα).</p>
          <p>Προσπάθεια επίσης θα ληφθεί για τη βελτίωση της ποιότητας ζωής των κατοίκων της περιοχής. Αυτό θα επιτευχθεί με την ανάπτυξη των κοινωνικών υποδομών όπως Υγεία και Παιδεία, παράγοντες που θεωρούνται απαραίτητοι για την αναβάθμιση ποιότητας ζωής και τη μείωση των ενδοπεριφερειακών ανισοτήτων.</p>
          <p>Ο Υφυπουργός</p>
          <p>Γ. ΡΩΜΑΙΟΣ"</p>
          <p>10. Στην με αριθμό 173/18-11-93 ερώτηση δόθηκε με το υπ' αριθμ. ΚΕΒ/17/1-12-93 έγγραφο από την Υπουργό Πολιτισμού η ακόλουθη απάντηση:</p>
          <p>"Σε απάντηση της αριθμ. 173/18-11-93 ερώτησης του Βουλευτή κ. Λευτέρη Παπαγεωργόπουλου σχετικά με τη δημιουργία χώρου ταφής απορριμμάτων, σας γνωρίζουμε ότι μέχρι στιγμής δεν έχει υποβληθεί στις αρμόδιες υπηρεσίες του Υπουργείου Πολιτισμού σχετική μελέτη από τον ΕΣΔΚΝΑ και το ΥΠΕΧΩΔΕ αναφορικά με την υγειονομική ταφή απορριμμάτων στη Ριτσώνα, περιοχή ιδιαίτερου αρχαιολογικού ενδιαφέροντος.</p>
          <p>Η Υπουργός</p>
          <p>ΜΕΛΙΝΑ ΜΕΡΚΟΥΡΗ"</p>
          <p>11. Στην με αριθμό 183/18-11-93 ερώτηση δόθηκε με το υπ' αριθμ. 2072671/30-11-93, έγγραφο από τον Υπουργό Οικονομικών η ακόλουθη απάντηση:</p>
          <p>"Απαντώντας στην 183/18-11-1993 ερώτηση του Βουλευτή κ. Ανδρέα Λεντάκη που αφορά τη συγχώνευση Δημοτικών Σχολείων της Καρπάθου σας πληροφορούμε, ότι στο Γενικό Λογιστήριο του Κράτους δεν έχει περιέλθει απόφαση του Υπουργείου Παιδείας με αυτό το περιεχόμενο.</p>
          <p>Ο Υφυπουργός</p>
          <p>ΑΛΕΞΑΝΔΡΟΣ ΠΑΠΑΔΟΠΟΥΛΟΣ"</p>
        </speech>
        <speech by="apostolos_kaklamanis" eId="debate_1993-12-01_speech_2">
          <from>Απόστολος Κακλαμάνης</from>
          <p>Κύριοι συνάδελφοι, οι Υπουργοί Εθνικής Παιδείας και Θρησκευμάτων και Οικονομικών κατέθεσαν σχέδιο νόμου "Κύρωση σύμβασης μεταξύ του Ελληνικού Δημοσίου και της εταιρίας Ίδρυση παιδικών και εφηβικών βιβλιοθηκών".</p>
          <p>Παραπέμπεται στην αρμόδια Διαρκή Επιτροπή.</p>
          <p>Από την Εισαγγελική αρχή υπεβλήθη αίτηση για την παροχή από τη Βουλή αδείας διώξεως κατά του Βουλευτή κ. Αλεξάνδρου Ακριβάκη.</p>
          <p>Παραπέμπεται στην αρμόδια Διαρκή Επιτροπή.</p>
          <p>Εισερχόμαστε στην Ημερήσια Διάταξη</p>
        </speech>
        <speech by="apostolos_kaklamanis" eId="debate_1993-12-01_speech_3">
          <from>ΑΠΟΣΤΟΛΟΣ ΚΑΚΛΑΜΑΝΗΣ</from>
          <p>Κύριοι Βουλευτές, εισερχόμαστε στην ημερήσια διάταξη</p>
          <p>ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ</p>
          <p>Μόνη συζήτηση επί της αρχής, των άρθρων και του συνόλου του σχεδίου νόμου: "Επαναφορά στην κατάσταση ενέργειας ανωτάτων αξιωματικών των Ενόπλων Δυνάμεων", αρμοδιότητας Υπουργείου Εθνικής Αμύνης. Από τον Κοινοβουλευτικό Εκπρόσωπο του ΚΚΕ, κ. Δημήτριο Κωστόπουλο, λάβαμε την εξής επιστολή: "Κατά τη συζήτηση του νομοσχεδίου "Επαναφορά στην κατάσταση ενέργειας ανωτάτων Αξιωματικών Ενόπλων Δυνάμεων" ορίζουμε ειδικό Κοινοβουλευτικό Εκπρόσωπο τον Βουλευτή κ. Στρατή Κόρακα".</p>
          <p>Κύριοι συνάδελφοι, θα σας παρακαλέσω να συμφωνήσουμε, επειδή σήμερα είναι η πρώτη ημέρα που εφαρμόζεται ο Κανονισμός με τις τροποποιήσεις που κάναμε ως προς το χρόνο έναρξης των συνεδριάσεων, να υπάρξει κάποια ανοχή ως προς το χρόνο εγγραφής ομιλητών στην επί της αρχής συζήτηση. Και ενδεχομένως, εάν από τα δύο κόμματα οριστούν ειδικοί αγορητές, να συμφωνήσουμε να εγγράφονται και κατά τη διάρκεια της αγορεύσεως των δύο αγορητών. Οι εγγραφές θα γίνουν με τις κάρτες οι οποίες έχουν ήδη διανεμηθεί.</p>
        </speech>
        <speech by="athanasios_tsaldaris" eId="debate_1993-12-01_speech_4">
          <from>ΑΘΑΝΑΣΙΟΣ ΤΣΑΛΔΑΡΗΣ</from>
          <p>Κύριε Πρόεδρε, δεν έχουμε πάρει κάρτα.</p>
        </speech>
        <speech by="apostolos_kaklamanis" eId="debate_1993-12-01_speech_5">
          <from>Απόστολος Κακλαμάνης</from>
          <p>Ισχύουν προφανώς οι παλιές κάρτες για τους παλιούς Βουλευτές. Για τους νέους Βουλευτές έχουν διανεμηθεί κάρτες. Κύριε Τσαλδάρη, θα ήταν πολύ καλά να σας δίναμε μία νέα κάρτα!</p>
          <p>Ο Εισηγητής της Πλειοψηφίας, κ. Σπυριούνης έχει το λόγο.</p>
        </speech>
        <speech by="kuriakos_spuriounis" eId="debate_1993-12-01_speech_6">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Κύριε Πρόεδρε, κύριοι συνάδελφοι, με το υπό συζήτηση νομοσχέδιο επιχειρείται να ρυθμιστεί νομοθετικά το δικαίωμα της Κυβέρνησης για την επαναφορά στην κατάσταση της ενέργειας μονίμων αξιωματικών, από την κατάσταση της εφεδρείας. Επιδιώκεται μέσα από τη διεύρυνση του πλαισίου επιλογών, από τους εν ενεργεία ανωτάτους αξιωματικούς και τους αντίστοιχους στην κατάσταση της εφεδρείας, να εμπλουτιστεί η δυνατότητα ποιοτικής αναβάθμισης της ανωτάτης ηγεσίας των Ενόπλων Δυνάμεων. Επίσης επιδιώκεται η αποκατάσταση αδικιών που συντελέστηκαν με τις, εν τω μεταξύ πραγματοποιηθείσες, αποστρατείες εις βάρος αξιωματικών, που πληρούσαν, τόσο από πλευράς ήθους, όσο και από πλευράς επαγγελματικών προϋποθέσεων, τους καλύτερους όρους για να υπηρετούν ακόμη στις Ένοπλες Δυνάμεις.</p>
          <p>Το πνεύμα που εμπεριέχεται στη συνολική διάρθρωση του υπόψη νομοσχεδίου, διακρίνεται και για την ευαισθησία του στην ανάγκη αποφυγής καταχρηστικής άσκησης του επικείμενου κυβερνητικού δικαιώματος, με την επισήμανση ότι αυτή η επιλογή θα περιορισθεί σε ελάχιστο αριθμό αξιωματικών.</p>
          <p>Για την ιστορία της περίπτωσης, θα μου επιτρέψετε να σας πω δύο κουβέντες: Επιτέλους για τις Ένοπλες Δυνάμεις, με το άρθρο 45 του Συντάγματος του Ιουνίου του 1975, για πρώτη φορά στην ιστορία τους οι Ένοπλες Δυνάμεις υπάγονται υπό την πολιτική εξουσία. Ήταν ένας σημαντικός εκδημοκρατισμός στη λειτουργία, την αποστολή και τη γενικότερη διάρθρωση των Ενόπλων Δυνάμεων. Εκδημοκρατισμός αναγκαίος για να αναχθούν στο επίπεδο εκείνο που απαιτεί ο Λαός, προς εκπλήρωση της αποστολής τους, να ενταχθούν, δηλαδή, σαν οργανικό μόριο, όπως όλες οι υπηρεσίες και όλες οι τάξεις, μέσα στο πολιτικό γίγνεσθαι με μία βαθιά συνείδηση πίστης στο καθιερωθέν κοινοβουλευτικό Δημοκρατικό πολίτευμα της πατρίδος μας.</p>
          <p>Προσλαμβάνει δε και την τελολογική διάσταση του συντακτικού νομοθέτη η ρύθμιση και κατά το γεγονός ότι είχαν εν τω μεταξύ μεσολαβήσει γνωστές θλιβερές περιπέτειες.</p>
          <p>Μία ματιά στο ιστορικό αυτής της διακύμανσης, της πολυδαίδαλης και πολύχρωμης ,της πολιτικής δηλαδή περιπέτειας των Ενόπλων Δυνάμεων: Από το 1844 που έχουμε το πρώτο Σύνταγμα της Πατρίδας, μετά την επανάσταση της 3ης του Σεπτέμβρη του 1843, οι Ένοπλες Δυνάμεις εντάσσονται μέσα στο πολιτικό γίγνεσθαι σαν δρώντες συντελεστές της πολιτικής διαμάχης και της πολιτικής αντιπαράθεσης, χωρίς αυτόνομο πολιτικό ρόλο. Αυτό περνά στο άρθρο 28 του Συντάγματος του 1844, μπαίνει στο άρθρο 31, αυτολεξεί σχεδόν, του Συντάγματος του 1864, μπαίνει στην αναθεώρηση του Συντάγματος του 1911 και, εάν θυμάμαι καλά, μέχρι το 1927 με το Προεδρικό Σύνταγμα, το ομώνυμο, μπαίνει με το άρθρο 81 και εξακολουθεί πλέον να ορά τις Ένοπλες Δυνάμεις, την πολιτική τους λειτουργία, σαν συντελεστές δρώντες της πολιτικής καθημερινότητας που μπαίνουν μέσα στα παιχνίδια των κομμάτων.</p>
          <p>Από το 1909, με την επανάσταση της 15ης Αυγούστου στο Γουδί, αρχίζει να διαμορφώνεται σταδιακά ένας αυτόνομος πολιτικός ρόλος, για συνείδηση αυτόνομου πολιτικού ρόλου στις Ένοπλες Δυνάμεις. Στην εξέλιξη αυτή της ιστορίας κάθε ανώμαλη πολιτική περίοδος είχε και έναν προϊόντα αντίκτυπο στην εξέλιξη αυτού του ρόλου-θα αναφέρω το 1916, θα αναφέρω το 1920, θα αναφέρω το 1922- για να διαμορφωθεί, με εξαίρεση το έτος του Παγκάλου, όπου προσπάθησε να βγάλει τις Ένοπλες Δυνάμεις από αυτή την πολιτική αντιπαράθεση μέσα από τις λειτουργίες των κομμάτων, αντιπαράθεση που για πολλούς και διάφορους λόγους επέτεινε και το διχασμό της πατρίδος.</p>
          <p>Είχαμε το θλιβερό φαινόμενο αξιωματικοί των Ενόπλων Δυνάμεων να δρουν προς αυτήν την κατεύθυνση. Δεν χρειάζεται να αναφέρω τους επίστρατους του Μεταξά. Και γιατί να μην το πούμε; Είναι η ιστορία εξ άλλου και μέσα από την ιστορία βγαίνουν τα γόνιμα συμπεράσματα για να αποφεύγονται τα λάθη του παρελθόντος. Ο σεβασμός, λοιπόν και η ευλάβεια σ' αυτή την ιστορική αλήθεια είναι το καλύτερο δίδαγμα για να ρυθμίσεις αντίστοιχες καταστάσεις στο μέλλον. "Αν τα παραληλυθότα μνημονεύης άμεινον περί των μελλόντων βουλεύσει", λέγαν οι αρχαίοι, ο Ισοκράτης, ο ενωτικός.</p>
          <p>Το 1935, την 1η του Μάρτη γίνεται το γνωστό κίνημα των Βενιζελικών και Πλαστηρικών αξιωματικών. Από τότε, και μετά, έχουμε μία μεταμόρφωση. Αρχίζουν πλέον οι Ένοπλες Δυνάμεις, από Σώμα διασπασμένο μέσα στα κομματικά παιχνίδια, να μετατρέπονται και να μετασχηματίζονται σε ομοιογενές, με συγκεκριμένη πλέον απαίτηση πολιτικού ρόλου. Είναι η αρχή των δεινών.</p>
          <p>Το 1935 ο Αλέξανδρος Παπάγος, η τριανδρία των Αρχηγών Επιτελείων ήταν οι συντελεστές της Παλινόρθωσης και από την 4η Αυγούστου και μετά πλέον, οι Ένοπλες Δυνάμεις διαμορφώνουν αντίληψη, που διακρινόταν από το μονοδρομικό της πνεύμα -πολιτικά πάντοτε- από έναν έντονο αντιβενιζελισμό και αντικοινοβουλευτικές αποτροπές. Διαμορφούμενου, δε, του μεταπολεμικού τους σχηματισμού, διακρίνονται και για το αντικομουνιστικό τους πνεύμα.</p>
          <p>Το Δεκέμβριο του 1945 η Κυβέρνηση του Σοφούλη έκανε τους γνωστούς αναγκαστικούς νόμους 730 μέχρι 734. Εκεί μπαίνει, με βάση τη συμφωνία του 1942 στο Κάιρο, μεταξύ εξόριστης Κυβέρνησης και βρετανικής αντίστοιχης, η παρουσία του αγγλικού παράγοντα στην πατρίδα μας, που έφθασε μέχρι του σημείου να συμμετέχει -τότε ιδρύθηκε το ΑΣΕΑ- χωρίς ψήφο και ο Αρχηγός της αγγλικής αποστολής στο Ανώτατο Συμβούλιο Εθνικής Άμυνας.</p>
          <p>Το Μάρτιο του 1947 έχουμε το μετασχηματισμό της ξένης στρατιωτικής παρουσίας από Άγγλους, σε Αμερικανούς. Έχει προηγηθεί το δόγμα Τρούμαν, το σχέδιο Μάρσαλ και έχουμε την εμφάνιση, τον Ιούνιο του 1943 της Τζάσμαγκ της στρατιωτικής αμερικάνικης αποστολής, όπου συμμετέχει και αρχίζει πλέον να παίζει έναν εντονότερο ρόλο εξάρτησης.</p>
          <p>Τα λέω αυτά, για να προσδιορίσουμε τις βαθύτερες αιτίες, με τις οποίες μεταμορφώθηκε και σχηματοποιήθηκε η στρατιωτική αντίληψη, σε ό,τι αφορά την πολιτική της συνείδηση.</p>
          <p>Με τον αναγκαστικό νόμο 802, αν θυμάμαι καλά, του Γενάρη του 1949, ο Παπάγος απαιτεί και γίνεται, να μην ελέγχεται -καταργείται το ΑΣΕΑ και συγκροτείται το Πολεμικό Συμβούλιο- καμία του πράξη από την Κυβέρνηση.</p>
          <p>Η Κυβέρνηση Σοφούλη πάλι ενδίδει και ορίζεται Αρχιστράτηγος με δικτατορικές εξουσίες. Ήταν αυτόνομος σε όλα τα θέματα, των επιχειρήσεων, οργάνωσης και επαναφοράς -έχουμε επανεμφάνιση του φαινομένου- από την εφεδρεία σε</p>
          <p>απεριόριστο αριθμό και ανεξελέγκτως απόστρατων αξιωματικών. Διαμορφώνεται, επομένως, εντεινόμενο το πρόβλημα, πορευόμενο και εξελισσόμενο μέσα στο πολιτικό γίγνεσθαι, στη μεταπολεμική του μορφοποίηση.</p>
          <p>Και φθάνουμε στην μετεμφυλιοπολεμική εποχή, τα χαρακτηριστικά της οποίας είναι η σκληρή αφοσίωση στο Παλάτι, η αντικομουνιστική αντίληψη και μία προϊούσα αντικοινοβουλευτική τάση, που έχει κληροδοτηθεί από τη νοοτροπία της 4ης Αυγούστου, όπου διαμορφωνόταν, όπως ξέρετε, η αντίληψη μιας στρατοκρατικής κοινωνίας.</p>
          <p>Έτσι διαμορφώθηκαν οι Ένοπλες Δυνάμεις και λειτούργησαν μέχρι το 1967, οπότε έχουμε την κορυφαία πλέον θλιβερότητα με την 7ετή χούντα, που οδήγησε στην γνωστή τυραννία του Λαού μας και στη μεγάλη εθνική τραγωδία, το κυπριακό πρόβλημα. Αλλά εν τω μεταξύ παραλλήλως -και είναι πολύ ουσιώδες και πολύ σημαντικό- διαμορφώθηκε και η στρατηγική αντίληψη της εξωτερικής -όπως λέγεται στη στρατηγική, κύριε Υπουργέ- στρατηγικής εξισορρόπησης, για να σμιλευθεί σιγά-σιγά η ιδέα ότι "εντάξει, μέσα στο πλαίσιο του ΝΑΤΟ δεν χρειάζεται να έχουμε άμυνα εμείς για τους εχθρούς της πατρίδας. Μας καλύπτει το ΝΑΤΟ, το οποίο μας δίνει την αποστολή της εσωτερικής ασφάλειας. Να είμαστε έτοιμοι να αντιμετωπίσουμε τον κομμουνιστικό κίνδυνο", τον εσωτερικό, όπως χαρακτηριζόταν εχθρό.</p>
          <p>Εδώ μπαίνει στη μέση η στρατηγική εκτίμηση του γεωστρατηγικού χώρου της Ελλάδας και της Τουρκίας, που πηγάζει από μια έκθεση του 1948 μιας ομάδος ασφαλείας των ΗΠΑ για την πατρίδα μας, που είπαν ότι "στρατηγικά θεωρείται ενιαίος χώρος". Τα λέω αυτά για να εξηγήσω εκείνες τις βαθύτερες αιτίες που διαμόρφωσαν το συνολικό πλέγμα και δίνουν την εικόνα των εξελίξεων για τις Ένοπλες Δυνάμεις, που είναι καιρός βέβαια να τις διαμορφώσουμε όλοι μας με μια υπέρτατη ευαισθησία, ανάλογη της αποστολής τους και μια αταλάντευτη και αδιαπραγμάτευτη μέριμνα, που τόσο πολύ λείπει από αυτές.</p>
          <p>Διαμορφώθηκε, λοιπόν, και η γνωστή εξάρτηση. Η κατάσταση δηλαδή εκείνη που έδινε και εξάρτηση και ανασφάλεια στην πατρίδα. Μετά από λίγο καιρό αυτά αποδείχθηκαν, όταν το 1974 αίφνης διαπιστώνουν οι Ένοπλες Δυνάμεις ότι δεν μπορούσαν να ασφαλίσουν την πατρίδα, να εκπληρώσουν την αποστολή τους μέσα στο ΝΑΤΟϊκό σχεδιασμό. Και άρχισε τότε να διαμορφώνεται η αυτόνομη αμυντική πολιτική, η οποία εξελίχθηκε με τα μέτρα που εν τω μεταξύ ελήφθησαν, προς τιμή των δύο κυβερνήσεων και της Νέας Δημοκρατίας μέχρι το 1981 και του ΠΑΣΟΚ που την ολοκλήρωσε δίνοντας σ' αυτή, την αυτόνομη αμυντική πολιτική, ένα ιδιαίτερο χαρακτηριστικό σε ό,τι αφορά την εκτίμηση της απειλής και την προικοδότησή της με ανάλογη επάνδρωση, με ανάλογη οργάνωση, με ανάλογο υλικό εμπλουτισμό. Και ήταν το "ΝΑΤΟ PLUS", η θεωρία ότι έχουμε κάποιες δυνάμεις μέσα στο ΝΑΤΟ, αλλά αυτές μπορούμε να τις πάρουμε οποιαδήποτε στιγμή, όταν προκύψουν οι δικές μας αμυντικές ανάγκες. Έχουμε βεβαίως και το αυτόνομο κομμάτι που το προικοδοτούμε και με το αίμα του Ελληνικού Λαού, για να το καταστήσουμε να εξασφαλίζει τη στρατηγική αποτρεπτική σε μία διάσταση, που αποτελεί και κίνητρο -πιστεύω- του νομοσχεδίου και λέγεται σήμερα "ευρύτερη στρατηγική". Στις διεθνείς σχέσεις λέγεται "εσωτερική αποτρεπτική με οριζόντια διάσταση", που σημαίνει ότι επιλέγουμε τις προϋποθέσεις με τρόπο που να αναιρούμε το 600 προς 60 -και είναι ένα μήνυμα θαρρώ- που απέχει η Κύπρος απο την Ελλάδα και απο την Τουρκία αντιστοίχως σε μίλια. Αυτή η οριζόντια διάσταση της στρατηγικής παίρνει ένα επίκαιρο σημαντικό νόημα.</p>
          <p>Μέσα, λοιπόν, στο πνεύμα του νομοσχεδίου θα πρέπει να δούμε και αυτήν τη δυνατότητα. Και είχε πάντοτε ιστορική αξία και είναι επαληθευμένο μονίμως στην ιστορία των Ένοπλων Δυνάμεων και στο αμυντικό μας σύστημα. Είναι πολύ σημαντικό να υπάρχει απόλυτη ταύτιση στη δογματική συγκρότηση του αμυντικού συστήματος. Στην στρατηγική και στην τακτική του επάνδρωση, εμπλουτισμό του, και προπαρασκευή του.</p>
          <p>Αυτό σημαίνει ότι λειτουργεί με τη διάσταση της αποτροπής και τη διάσταση της απόκρουσης. Διευρύνεται με την καινούρια προσθήκη που συντελείται ύστερα απο το "συναποφασίζουμε" και ύστερα απο τη διεύρυνση στο αμυντικό σύστημα της γνωστής διάστασης προς την Κύπρο.</p>
          <p>Εδώ λοιπόν πρέπει να υπάρχει μια ταύτιση, για να το πούμε ξεκάθαρα με το όνομά του, και είναι επιτρεπτή για τις συνθήκες αυτές. Και γίνεται περισσότερο επιτρεπτή από το γεγονός ότι είχαν προηγηθεί ανάλογες καταστάσεις, επαναφορά Αξκών και μονίμων από την αποστρατεία. Επειδή γνωρίζω τα μειονεκτήματα της περίπτωσης και οφείλω να σας μιλήσω με απόλυτη εντιμότητα, θα ήθελα να πω ότι δεν θα έπρεπε να έχουν συμβεί αυτές οι ανακλήσεις από την εφεδρεία. Είναι μονίμως συντρέχοντα πολλά μειονεκτήματα. Ας εξειδικεύσουμε όμως στην παρούσα κατάσταση της ανάγκης ποιοτικής αναβάθμισης, της αποκατάστασης των αδικιών και της ταύτισης με ένα ευρύτερο αποτρεπτικό, σε οριζόντια διάσταση, κλίμα που πρέπει εν τω μεταξύ να διαμορφωθεί. Αυτό το πνεύμα έχει πολλαπλές διαστάσεις και είναι ασμίλευτο. Αυτό είναι το δόγμα. Έχει την πολιτική του διάσταση και την γονιμοποίηση του μέσα στο εθνικό δυναμικό, στην κορυφή του οποίου υπάρχουν οι Ένοπλες Δυνάμεις. Αυτή η ταύτιση του πολιτικού και του στρατιωτικού μέρους πρέπει να γίνει. Και πρέπει να σμιλευτεί, αναλόγως. Είναι θέμα διαμόρφωσης ανάλογης και στρατηγικής σκέψης και δυναμικής πρακτικής.</p>
          <p>Από τις απλές συναδελφικές συζητήσεις μέσα στο Κοινοβούλιο, οφείλω να συγχαρώ και τον κύριο Υπουργό και τον κύριο Υφυπουργό για το πνεύμα ευαισθησίας που τους διακατέχει για τις Ένοπλες Δυνάμεις. Μείνετε και αποφύγετε την υποταγή σε τυχόν πιέσεις. Οι Ένοπλες Δυνάμεις θέλουν δυο πράγματα. Αξιοκρατία και Μέριμνα. Τις περισσότερες φορές όμως λείπουν και τα δυο. Σας ευχαριστώ πολύ.</p>
        </speech>
        <speech by="apostolos_kaklamanis" eId="debate_1993-12-01_speech_7">
          <from>Απόστολος Κακλαμάνης</from>
          <p>Ο κ. Ιωάννης Σταθόπουλος, Εισηγητής της Μειοψηφίας, έχει το λόγο.</p>
        </speech>
        <speech by="ioannis_stathopoulos" eId="debate_1993-12-01_speech_8">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Κύριοι συνάδελφοι, είμαι πολλά χρόνια Βουλευτής και πρώτη φορά είδα εισηγητή, ο οποίος μας έκανε βέβαια μια ιστορική αναδρομή και τον ευχαριστούμε γι' αυτό, αλλά δεν μας είπε απολύτως τίποτε για το νομοσχέδιο. Θα παρακαλούσα οποιοδήποτε συνάδελφο στην Αίθουσα να μου πει αν ο κύριος συνάδελφος, εισηγητής της Πλειοψηφίας, είπε τίποτα για το νομοσχέδιο. Όταν χτύπησε το κουδούνι που δήλωνε ότι έχει ένα λεπτό μόνο, είπε ότι μάλλον δεν συμφωνεί με την επαναφορά αξιωματικών. Κάτι τέτοιο κατάλαβα.</p>
          <p>Ας πούμε όμως κάτι για το νομοσχέδιο, κύριοι συνάδελφοι, το οποίο δυστυχώς δεν λέει στο κείμενό του όλη την αλήθεια. Αποκρύπτει την πραγματικότητα. Αποκρύπτει αυτό που πρόκειται να συμβεί. Κατά την ταπεινή μου γνώμη, είναι μια βραδυφλεγής βόμβα η οποία τίθεται στα θεμέλια των Ενόπλων Δυνάμεων. Πρόκειται σαφώς περί μιας προσπαθείας κομματικής αλώσεως και των Ενόπλων Δυνάμεων μετά απ' αυτό που έγινε πρόσφατα στο Λιμενικό Σώμα και στην Αστυνομία.</p>
          <p>Κύριοι συνάδελφοι, το ΠΑΣΟΚ επαναλαμβάνει την ίδια τακτική. Δηλαδή συνεχίζει την πολιτική του '81 έως '89, κομματικοποιώντας όλους τους τομείς της δημοσίας ζωής. Μια απόδειξη την οποία αμέσως θα μπορούσα να θέσω υπόψη σας, είναι ότι και οι τέσσερις αρχηγοί των Γενικών Επιτελείων έλαβαν μέρος στις εκλογές ως υποψήφιοι του ΠΑΣΟΚ. Θα με ρωτήσετε: Αυτό είναι κακό; Αν ήταν ένας υποψήφιος ή δυο, θα το αντιλαμβανόμουν. Το να είναι όμως υποψήφιοι και οι τέσσερις, είναι ένα παγκόσμιο ρεκόρ το οποίο νομίζω ότι δεν έχει συμβεί πουθενά μέχρι τώρα. Και δεν ήταν μόνο οι αρχηγοί που ήταν υποψήφιοι, αλλά και άλλοι αξιωματικοί.</p>
          <p>Κύριοι συνάδελφοι, μια άλλη απόδειξη του τι ακριβώς συνέβη αμέσως μετά τις εκλογές στο Υπουργείο Εθνικής Αμύνης, είναι ότι μόλις ανέλαβε η νέα πολιτική ηγεσία, γνωστοί αξιωματικοί πολλών βαθμών -γνωστοί εις τους παροικούντες εις την Ιερουσαλήμ βεβαίως-, δηλαδή Λοχαγοί, Ταγματάρχες, Σμηναγοί, Αντισμήναρχοι, ενέσκηψαν απ' όλον τον ελλαδικό χώρο, χωρίς διαταγή και χωρίς φύλλο πορείας και εγκατεστά-</p>
          <p>θησαν στις υπηρεσίες του Υπουργείου και των Γενικών Επιτελείων.</p>
          <p>Όλα αυτά εγράφησαν στις εφημερίδες και ο κύριος Υπουργός δεν τα διέψευσε. Ποιοι τους έστειλαν; Γιατί τους έστειλαν; Ποία τα προσόντα τους; Ποίο ρόλο θα διαδραματίσουν; Σε όλα αυτά τα ερωτήματα, κύριοι συνάδελφοι, αναμένει ο Ελληνικός Λαός μια απάντηση.</p>
          <p>Επί 1,5 και πλέον μήνα τώρα, υπάρχει στις Ένοπλες Δυνάμεις μια αβεβαιότης, από τις φήμες που κυκλοφορούσαν, από τα γραφόμενα στις εφημερίδες -και τώρα βέβαια υλοποιούνται οι φήμες αυτές- ότι πρόκειται να επανέλθουν απόστρατοι αξιωματικοί στις Ένοπλες Δυνάμεις. Η αβεβαιότης αυτή, κύριοι συνάδελφοι, έχει άμεση επίπτωση στο ηθικό των αξιωματικών και έχει άμεση επίπτωση και στην πειθαρχία των Ενόπλων Δυνάμεων. Αυτό είναι επί ζημία όχι μόνο των Ενόπλων Δυνάμεων, αλλά επί ζημία του Έθνους.</p>
          <p>Οι επαναφερόμενοι, κύριε Υπουργέ, θα είναι καλύτεροι από τους υπηρετούντες από πλευράς ήθους και ικανότητος; Βεβαίως, έχουν ένα μεγάλο προσόν. Πρόκειται προφανώς περί κομματικών στελεχών. Αλλά με τέτοιους συμβούλους θα αντιμετωπίσετε τους κινδύνους που μας περιβάλλουν; Τη σημερινή ηγεσία τη γνωρίσατε; Συνεργαστήκατε μαζί της; Την αξιολογήσατε; Προστρέξατε στους ατομικούς φακέλους για να δείτε περί ποίων αξιωματικών πρόκειται; Πληροφορηθήκατε την ιστορία τους; Με ποια κριτήρια τους απορρίπτετε; Έχετε υπόψη σας, κύριε Υπουργέ, ότι πρόκειται περί αξιωματικών οι οποίοι χαίρουν εκτιμήσεως όχι μόνο στο εσωτερικό, αλλά και στο εξωτερικό και αυτό μπορείτε κάλλιστα να το πληροφορηθείτε, αν ασχοληθείτε με το θέμα αυτό.</p>
          <p>Ομιλήσατε εσείς, αλλά και ο Πρωθυπουργός της Χώρας, για αποκατάσταση αδικηθέντων. Υπάρχουν πράγματι αδικηθέντες στις Ένοπλες Δυνάμεις ή είναι αυτοί οι ίδιοι, οι οποίοι λέγουν ότι αδικήθηκαν; Ποιος τους αδίκησε; Τα συμβούλια κρίσεως που κατά συνείδηση ψηφίζουν και τα οποία τουλάχιστον σήμερα, κύριε Υπουργέ, αποτελούνται από αρίστους αξιωματικούς και γι' αυτό και εσείς, το ΠΑ.ΣΟ.Κ. τους προαγάγατε στους ανωτάτους βαθμούς και εμείς τους βρήκαμε και τους διατηρήσαμε.</p>
          <p>Μιλήσατε για αξιοκρατία και θα ήθελα εδώ να επισημάνω, ότι επειδή κατά τη συζήτηση στη Διαρκή Επιτροπή, λόγω του γνωστού επεισοδίου, εμείς αποχωρήσαμε, ανέγνωσα στο Πρακτικό τις ομιλίες και του κυρίου Υπουργού και του κυρίου Υφυπουργού και είδα σε ένα σημείο ότι ο κύριος Υπουργός μίλησε "περί ανώμαλης καταστάσεως που υπάρχει στις Ένοπλες Δυνάμεις σήμερα". Θα ήθελα, κύριε Υπουργέ, επειδή είναι πολύ σοβαρός ο χαρακτηρισμός, να μας εξηγήσετε τι ακριβώς εννοείτε.</p>
          <p>Επανέρχομαι, λοιπόν, στο θέμα της αξιοκρατίας. Μιλήσατε και εσείς για αξιοκρατία. Στα λόγια είστε καλοί, στην πράξη όμως τι γίνεται; Εμείς, η Κυβέρνηση της Νέας Δημοκρατίας, την αξιοκρατία την κάναμε πράξη από την πρώτη μέρα σε όλα τα επίπεδα της διοικήσεως.</p>
          <p>Κατά την περίοδο των 3,5 τελευταίων ετών έγιναν οι λιγότερες δυνατόν αποστρατείες και όλες οι προαγωγές και μεταθέσεις, έγιναν μόνο και μόνο με αξιοκρατικά κριτήρια. Θα σας διαβάσω, κύριοι συνάδελφοι, πόσους αποστρατεύσατε σεις κατά την περίοδο 1984-1989 και πόσους εμείς κατά την περίοδο 1990-1993 στο Στρατό Ξηράς. Το 1984 αποστρατεύθηκαν 256 αξιωματικοί, το 1985, 182, το 1986, 293, το 1987, 196, το 1988, 218, το 1989, 112. Και έρχομαι τώρα στο 1990 που αποστρατεύθηκαν 93 αξιωματικοί, το 1991, 126, το 1992, 115, το 1993, 101. Δηλαδή οι μισοί περίπου.</p>
          <p>Αλλά για να σας θεμελιώσω το επιχείρημά μου περί αξιοκρατίας θα σας πω, κύριοι συνάδελφοι, ορισμένα μέτρα τα οποία λάβαμε εμείς, για να θεμελιώσουμε την αξιοκρατία στις Ένοπλες Δυνάμεις.</p>
          <p>Πρώτον, επανήλθαν οι εισαγωγικές εξετάσεις στη Σχολή Πολέμου Στρατού.</p>
          <p>Δεύτερον, υιοθετήθησαν αυστηρά κριτήρια επιλογής αξιωματικών για αποστολή στο εξωτερικό. Και μάλιστα οι επιλεγησόμενοι, θα δίνουν εξετάσεις για ξένη γλώσσα, όχι σε επιτροπές αποτελούμενες από αξιωματικούς, αλλά σε ινστιτούτα αναγνωρισμένα.</p>
          <p>Τρίτον, η εισαγωγή στις σχολές αξιωματικών ενετάχθη στο σύστημα των πανελληνίων εξετάσεων, που όπως είναι γνωστό, είναι τελείως αδιάβλητο.</p>
          <p>Τέταρτον, καθιερώθηκε σύστημα μεταθέσεων με 5ετή βάση και οι μεταθέσεις αυτές, όπως είναι γνωστό, γίνονται, εφ' όσον υπάρχει διάρκεια χρόνου, με κριτήρια καθαρώς επαγγελματικά.</p>
          <p>Ποιος όμως είναι ο αριθμός των επανερχομένων; Μόνο στην εισηγητική έκθεση αναγράφεται ότι ο αριθμός θα είναι περιορισμένος. Αλλά εμείς, κύριοι συνάδελφοι, δεν ψηφίζουμε εισηγητική έκθεση εδώ, ψηφίζουμε νομοσχέδιο. Και στο νομοσχέδιο ουδαμού αναγράφεται, ποιος θα είναι ο αριθμός των επανερχομένων.</p>
          <p>Βεβαίως υπάρχει 6μηνη διάρκεια στο νόμο, που σημαίνει ότι θα καλύψετε, εκτός από τις κρίσεις, έκτακτες, που θα κάνετε τώρα μετά την ισχύ του νόμου αυτού, και τις τακτικές κρίσεις του Μαρτίου, που σημαίνει ότι θα εισέλθει πάρα πολύ μεγάλος αριθμός. Αλλά σας επισημαίνω ότι και η Επιστημονική Επιτροπή της Βουλής, υπό την Προεδρία του κ. Μάνεση, σας γράφει και διαβάζω: "Θα ήταν δυνατόν να αντιμετωπιστεί το ενδεχόμενο αριθμητικής συγκεκριμενοποίησης, στο ίδιο το κείμενο του νόμου της διακηρυσσομένης στην ιδεολογική έκθεση πολιτικής βούλησης για περιορισμένη χρήση της δυνατότητας επαναφοράς".</p>
          <p>Ποια είναι η ανάγκη; Αναφέρεται στο νομοσχέδιο ότι οι επανερχόμενοι θα αναλάβουν κενές οργανικές θέσεις. Αλλά αν δεν υπάρχουν κενές, θα επανέλθουν και ως υπεράριθμοι. Αντιλαμβάνεστε, κύριοι συνάδελφοι, την αντίφαση. Υπάρχει ανάγκη και θα έχουμε ουρά υπεραρίθμων;</p>
          <p>Εσείς οι ίδιοι λοιπόν καταρρίπτετε με αυτό που γράφετε στο νομοσχέδιο το επιχείρημά σας. Είμαι βέβαιος ότι -λυπάμαι που θα χρησιμοποιήσω αυτή τη λέξη- θα μπουκάρουν, κατά το κοινώς λεγόμενο, ανώτατοι αξιωματικοί ων ουκ έστιν αριθμός, για κατάληψη ηγετικών θέσεων, αλλά με κριτήριο κομματικό. Είναι γνωστό ότι οι αξιωματικοί οι οποίοι κομματικοποιούνται είναι οι λιγότερο άξιοι.</p>
          <p>Σε ποιες θέσεις θα επανέλθουν; Με ποιο βαθμό; Το νομοσχέδιο δεν αναγράφει, αν θα επανέλθουν στη θέση από την οποία απήλθαν, αν θα κριθούν, από ποιους θα κριθούν, διότι, όπως ξέρετε, δεν μπορεί να προαχθεί κανείς αν δεν κριθεί. Τίποτα επ' αυτού δεν αναφέρεται στο νομοσχέδιο.</p>
          <p>Βεβαίως, στην εισηγητική έκθεση, αναγράφεται ο ατυχής ισχυρισμός ότι ανάλογη ρύθμιση είχε γίνει και στο παρελθόν, εννοώντας προφανώς την υπ. αριθμ. 43/90 ΠΥΣ, βάσει της οποίας επανήλθαν το 1990 στην Αεροπορία δυο ανώτατοι αξιωματικοί.</p>
          <p>Αλλά η ουσιαστική διαφορά είναι, ότι ο νόμος ο οποίος εκύρωσε αυτήν την ΠΥΣ αναγράφει συγκεκριμένο αριθμό, συγκεκριμένου κλάδου, συγκεκριμένου βαθμού, δηλαδή δύο αντιπτέραρχοι.</p>
          <p>Η ρύθμιση αυτή έγινε τότε, κύριοι συνάδελφοι, διότι σ' όλες τις Ένοπλες Δυνάμεις, αλλά ειδικά στην Αεροπορία, είχε γίνει μία κοσμογονία στις αποστρατείες.</p>
          <p>Ακούστε τι έγινε. Ακούστε, κύριε Δροσογιάννη και θα δείτε τους αριθμούς.</p>
        </speech>
        <speech by="antonios_drosogiannis" eId="debate_1993-12-01_speech_9">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Τα ξέρω, τα ξέρω.</p>
        </speech>
        <speech by="ioannis_stathopoulos" eId="debate_1993-12-01_speech_10">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Ασφαλώς τα ξέρετε, γιατί τα κάνατε.</p>
          <p>Το 1984 για να επιλεγεί ο τότε Αρχηγός του Επιτελείου Αεροπορίας απεστρατεύθησαν 18 αρχαιότεροί του. Για να επιλεγεί ο τότε Αρχηγός Τακτικής Αεροπορίας απεστρατεύθησαν 28 αρχαιότεροί του. Το 1988 για να γίνει Αντιπτέραρχος ο κ. Μακέδος απεστρατεύθησαν 75 αρχαιότεροί του και για να γίνει υποπτέραρχος ο κ. Τζογάννης απεστρατεύθησαν 138 αρχαιότεροί του.</p>
          <p>Επίσης, για να προαχθούν σε Αντιπτεράρχους οι κύριοι Σταυρακάκης και Τζογάννης απεστρατεύθησαν όλοι οι Αξιωματικοί των τάξεων '61 και '62. Αυτό είχε γίνει τότε, αξιότιμοι κύριοι συνάδελφοι, γι' αυτό και η Νέα Δημοκρατία το 1990</p>
          <p>επανέφερε αυτούς τους δύο μόνο Αξιωματικούς.</p>
          <p>Και ποιοι είναι αυτοί οι Αξιωματικοί, οι οποίοι επανήλθαν, κύριοι συνάδελφοι; Είναι ο κ. Σταθιάς και ο κ. Χίου. Θα σας διαβάσω γι' αυτούς τους Αξιωματικούς, τι είχαν γράψει στο φύλλο ποιότητός τους ο κ. Αποστολάκης, εκλεκτός τέως συνάδελφος, ως Αρχηγός του ΓΕΑ, ο κ. Στάπας και ο Υφυπουργός κ. Κουρής, ως Αρχηγός του Επιτελείου.</p>
          <p>Σας διαβάζω, κύριοι συνάδελφοι, τι γράφει ο κ. Αποστολάκης για τον κ. Σταθιά. "Γενική ικανότης 10". Η ανώτατη βαθμίς. Ο κ. Στάπας γράφει για τον κ. Χίου "Εξαιρετικά ικανός Αξιωματικός, αποδίδει άριστα". Ο κύριος Υφυπουργός ως Αρχηγός του Επιτελείου για τον κ. Σταθιά "Άριστος Αξιωματικός, εξαίρετος επιτελής, βαθμολογία 10".</p>
          <p>Αλλά, κύριοι συνάδελφοι, για τις δύο αυτές επαναφορές, το ΠΑΣΟΚ υπέβαλε και συνεζήτησε μία επερώτηση στη Βουλή το Μάιο του 1990.</p>
          <p>Κύριε Ροκόφυλλε, γελάτε αλλά ήσασταν και εσείς επερωτών.</p>
        </speech>
        <speech by="xristos_rokofullos" eId="debate_1993-12-01_speech_11">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Βεβαίως, κύριε συνάδελφε.</p>
        </speech>
        <speech by="ioannis_stathopoulos" eId="debate_1993-12-01_speech_12">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Ήταν επερωτώντες οι εκλεκτοί συνάδελφοι του ΠΑΣΟΚ, οι κύριοι Χαραλαμπόπουλος, Πεπονής, Ζακολίκος, Πάγκαλος και Ροκόφυλλος, στις 25 Μαΐου 1990.</p>
          <p>Δεν θα σας πω ονόματα αλλά θα σας πω τι είπαν τότε για τις δύο αυτές ανακλήσεις. "Η τοποθέτηση στην ηγεσία των Ενόπλων Δυνάμεων αποστράτων Αξιωματικών από τα κομματικά γραφεία διαταράσσει την ηρεμία και συνοχή του ιδιαίτερα ευαίσθητου κλάδου των Ενόπλων Δυνάμεων και ήδη προκάλεσε τις πρώτες αναστατώσεις, με την αμφισβήτηση της επαγγελματικής ικανότητας και προσήλωσης στην δημοκρατική νομιμότητα άξιων στελεχών". Αυτά είναι γραμμένα στα Πρακτικά.</p>
          <p>Αλλού λέει: "Οποιαδήποτε παρέμβαση ή ανορθόδοξη επέμβαση στην επετηρίδα των στελεχών των Ενόπλων Δυνάμεων συνεπάγεται επηρεασμό του αξιομάχου αυτών".</p>
          <p>Αλλού λέει:"Η επαναφορά αποστράτων αποτελεί ένα καίριο πλήγμα για την ομοψυχία, την ηρεμία, την καλή λειτουργία, για την μαχητική απόδοση των Ενόπλων Δυνάμεων".</p>
          <p>Αλλά, κυρίες και κύριοι συνάδελφοι, υπάρχει και μία άλλη δήλωση η οποία δημοσιεύθηκε σε εφημερίδα της εποχής εκείνης και η οποία λέει τα εξής:"Η Κυβέρνηση της Νέας Δημοκρατίας, με τις αποφάσεις της, έθεσε τον ευαίσθητο χώρο των Ενόπλων Δυνάμεων σε μία ολισθηρή και επικίνδυνη τροχιά. Η τοποθέτηση στην ηγεσία της Πολεμικής μας Αεροπορίας αποστράτων Αξιωματικών κατευθείαν από το κομματικό γραφείο, διαταράσσει ήδη την ηρεμία και την ενότητα του ιδιαίτερα ευαίσθητου αυτού όπλου, αποτελεί κορυφαίο δείγμα μιας απαράδεκτης πρακτικής, που ουσιαστικά προσβάλλει ολόκληρο το Σώμα των Αξιωματικών και περιθωριοποιεί άξια ανώτατα στελέχη.</p>
          <p>Πάνω από όλα όμως υπονομεύει την ομοψυχία, την ετοιμότητα και το αξιόμαχο της Πολεμικής Αεροπορίας και των Ενόπλων Δυνάμεων συνολικά". Με την επαναφορά μόνο δύο αξιωματικών στην Αεροπορία. Εδώ πρόκειται περί επαναφοράς και στους τρεις κλάδους των Ενόπλων Δυνάμεων. "Το ΠΑΣΟΚ είχε επισημάνει και προειδοποιήσει την Κυβέρνηση της Νέας Δημοκρατίας για την τεράστια ευθύνη που επωμίζεται. Τέτοιες μέθοδοι κομματικοποίησης επαναφέρουν στις Ένοπλες Δυνάμεις καταδικασμένες λογικές του παρελθόντος και αποκαλύπτουν το πραγματικό πρόσωπο και τις προθέσεις της Νέας Δημοκρατίας. Επιτέλους ας γίνει κατανοητό και σεβαστό ότι οι Ένοπλες Δυνάμεις ανήκουν στο Έθνος και δεν μπορεί κανείς να τις αντιμετωπίζει σαν φέουδο και σαν όργανό του. Ανδρέας Παπανδρέου".</p>
          <p>Εγώ, κύριοι συνάδελφοι, συμφωνώ. Εσείς, κύριοι συνάδελφοι του ΠΑΣΟΚ, συμφωνείτε με τον κ. Ανδρέα Παπανδρέου, με αυτά που είπε τότε; Είναι δημοσιευμένα στην εφημερίδα "ΑΥΡΙΑΝΗ" της 9ης Μαΐου του 1990.</p>
        </speech>
        <speech by="nikolaos_farmakis" eId="debate_1993-12-01_speech_13">
          <from>ΝΙΚΟΛΑΟΣ ΦΑΡΜΑΚΗΣ</from>
          <p>Συμφωνούμε.</p>
        </speech>
        <speech by="ioannis_stathopoulos" eId="debate_1993-12-01_speech_14">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Εάν συμφωνείτε, κύριε συνάδελφε, τότε το νομοσχέδιο που θα κομματικοποιήσει τις Ένοπλες Δυνάμεις, πρέπει να το αποσύρετε αυτήν τη στιγμή για να είσθε σύμφωνοι με αυτά που είπε ο κύριος Πρωθυπουργός και αρχηγός σας.</p>
        </speech>
        <speech by="apostolos_kaklamanis" eId="debate_1993-12-01_speech_15">
          <from>Απόστολος Κακλαμάνης</from>
          <p>Παρακαλώ, κύριε Σταθόπουλε, μην κάνετε διάλογο.</p>
        </speech>
        <speech by="ioannis_stathopoulos" eId="debate_1993-12-01_speech_16">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Μα, με διακόπτουν, κύριε Πρόεδρε. Και θα έπρεπε εσείς να τους επιβάλετε να μην διακόπτουν.</p>
        </speech>
        <speech by="apostolos_kaklamanis" eId="debate_1993-12-01_speech_17">
          <from>Απόστολος Κακλαμάνης</from>
          <p>Εσείς ρωτάτε και σας απαντούν. Είναι ρητορικό το ερώτημα. Το εκλαμβάνουν ως πραγματικό και σας απαντούν οι συνάδελφοι.</p>
        </speech>
        <speech by="ioannis_stathopoulos" eId="debate_1993-12-01_speech_18">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Εσείς, κύριοι συνάδελφοι, λοιπόν, λέγατε αυτά τότε με τα χείλη κορυφαίων στελεχών σας μέχρι και του αρχηγού σας. Τότε τι πρέπει να πούμε εμείς;</p>
          <p>Ασφαλώς κύριοι συνάδελφοι, δεν πρόκειται να συμβάλουμε σε αυτό το ανοσιούργημα που ήδη πλήττει, όπως σας είπα, τη συνοχή, διαταράσσει την πειθαρχία και οπωσδήποτε και την απόδοση των στελεχών των Ενόπλων Δυνάμεων και επίσης δημιουργεί εστίες ρεβανσισμού. Ασφαλώς δεν θα το ψηφίσουμε. Και επισημαίνουμε, κύριοι του ΠΑΣΟΚ, ότι είσθε αδιόρθωτοι, μην διδαχθέντες από τα μεγάλα λάθη του παρελθόντος. Ευχαριστώ.</p>
        </speech>
        <scene>(Χειροκροτήματα από την Πτέρυγα της Νέας Δημοκρατίας)
</scene>
        <speech by="apostolos_kaklamanis" eId="debate_1993-12-01_speech_19">
          <from>Απόστολος Κακλαμάνης</from>
          <p>Κύριοι συνάδελφοι, οι Υπουργοί Προεδρίας της Κυβέρνησης, Εσωτερικών, Οικονομικών, Μεταφορών και Επικοινωνιών και ο Υφυπουργός Προεδρίας της Κυβέρνησης κατέθεσαν σχέδιο νόμου, "Ανασυγκρότηση του Εθνικού Συμβουλίου Ραδιοτηλεόρασης, ίδρυση της Εθνικής Επιτροπής Ηλεκτρονικών Μέσων Ενημέρωσης και άλλες διατάξεις".</p>
          <p>Παραπέμπεται στην αρμόδια Διαρκή Επιτροπή.</p>
          <p>Ο Πρόεδρος της Νέας Δημοκρατίας κ. Μιλτιάδης Έβερτ, έστειλε επιστολή στον Πρόεδρο της Βουλής, που λέει τα εξής:</p>
          <p>"Κύριε Πρόεδρε, για τη συζήτηση στη Βουλή του σχεδίου νόμου του Υπουργείου Εθνικής Άμυνας "Επαναφορά στην κατάσταση ενέργειας ανωτάτων αξιωματικών των Ενόπλων Δυνάμεων", ορίζεται ως Κοινοβουλευτικός Εκπρόσωπος του Κόμματος, ο Βουλευτής κ. Ιωάννης Βαρβιτσιώτης".</p>
          <p>Ο Κοινοβουλευτικός Εκπρόσωπος της Πολιτικής Άνοιξης, κ. Νικήτας Κακλαμάνης, έστειλε επιστολή στον Πρόεδρο της Βουλής που λέει τα εξής: "Κύριε Πρόεδρε, στη σημερινή συνεδρίαση της Βουλής ορίζεται εκ μέρους του κόμματος της Πολιτικής Άνοιξης, ως ειδικός αγορητής, ο Βουλευτής κ. Αναστάσιος Νικόπουλος".</p>
          <p>Ο κ. Αναστάσιος Νικόπουλος ειδικός αγορητής της Πολιτικής Άνοιξης έχει το λόγο.</p>
        </speech>
        <speech by="anastasios_nikopoulos" eId="debate_1993-12-01_speech_20">
          <from>ΑΝΑΣΤΑΣΙΟΣ ΝΙΚΟΠΟΥΛΟΣ</from>
          <p>Κύριε Πρόεδρε, κυρίες και κύριοι συνάδελφοι, η Κυβέρνηση του ΠΑΣΟΚ σαν δεύτερο νομοσχέδιο της παρούσας Κυβερνητικής της θητείας φέρει το νομοσχέδιο που μας απασχολεί, για να επιτρέψει την επαναφορά αποστράτων αξιωματικών στις Ένοπλες Δυνάμεις και ζητά την επιψήφισή του.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Δ' Αντιπρόεδρος της Βουλής κ. ΝΙΚΟΛΑΟΣ ΚΑΤΣΑΡΟΣ).
</scene>
        <speech by="nikolaos_katsaros" eId="debate_1993-12-01_speech_21">
          <from>Νικόλαος Κατσαρός</from>
          <p>Ο κ. Κόρακας, ως Κοινοβουλευτικός Εκπρόσωπος του ΚΚΕ, έχει το λόγο.</p>
        </speech>
        <speech by="stratis_korakas" eId="debate_1993-12-01_speech_22">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Πρόεδρε και κύριοι συνάδελφοι, συζητάμε σήμερα αυτό το σύντομο σχετικά νομοσχέδιο και πριν μπω σ' αυτό, θα ήθελα να κάνω μία-δύο παρατηρήσεις.</p>
          <p>Θα είδατε όσοι ήρθατε σήμερα στη Βουλή, ότι απέξω έχει συγκεντρωθεί κόσμος. Είναι άνθρωποι, που θέλουν να σημειώσουν με την παρουσία τους έξω από τη Βουλή τη διεθνή ημέρα του AIDS.</p>
          <p>Το ΚΚΕ, θέλουμε να το πούμε και από το Βήμα αυτό, αντιμετωπίζει με ιδιαίτερη ευαισθησία αυτό το σοβαρότατο πρόβλημα, αυτήν τη μάστιγα και πιστεύουμε ότι επιβάλλεται χωρίς άλλη καθυστέρηση, πέρα από τις ωραίες διακηρύξεις, να ληφθούν άμεσα, αποτελεσματικά μέτρα και για μια άλλη αντιμετώπιση των ασθενών, την περίθαλψή τους και μία ανθρωπινότερη στάση γενικά από την κοινωνία μας, αλλά και</p>
          <p>για ουσιαστικότερα μέτρα πρόληψης. Είναι ένα εξαιρετικά σοβαρό ζήτημα, δεν θα επεκταθώ άλλο, κύριε Πρόεδρε. Νομίζω, όμως, ότι καλό είναι να γίνει μία αναφορά σήμερα.</p>
          <p>Το δεύτερο που θα ήθελα να πω, κύριε Πρόεδρε -επειδή συζητάμε το νομοσχέδιο κατά του οποίου τη συζήτηση στη διαρκή επιτροπή εκδηλώθηκε αυτή η απρόκλητη επίθεση συναδέλφου της Συμπολίτευσης εναντίον μου- είναι ότι υπάρχει ένα σοβαρό κενό. Είναι γνωστό πώς αντιμετωπίστηκε από την κοινή γνώμη, από τα Μέσα Μαζικής Ενημέρωσης. Και σωστά, κατά την άποψή μας, αντιμετωπίστηκε. Καυτηριάστηκε από όλους γενικά. Ωστόσο, όμως, το κενό ποιο είναι, κατά τη γνώμη μας;</p>
          <p>Το κενό είναι ότι παρά το ότι και όταν κληθήκαμε από τον Πρόεδρο της Βουλής, αλλά και με δική μας πρωτοβουλία θέλαμε να πάμε να τον ενημερώσουμε, ο Πρόεδρος της Βουλής δεν πήρε θέση εδώ μέσα στην Αίθουσα πάνω στο ζήτημα αυτό.</p>
        </speech>
        <speech by="nikolaos_katsaros" eId="debate_1993-12-01_speech_23">
          <from>Νικόλαος Κατσαρός</from>
          <p>Κύριε Κόρακα, με συγχωρείτε πάρα πολύ.</p>
        </speech>
        <speech by="stratis_korakas" eId="debate_1993-12-01_speech_24">
          <from>ΣΤΡΑΤΗΣ ΚΟΡΑΚΑΣ</from>
          <p>Παρακαλώ, κύριε Πρόεδρε.</p>
        </speech>
        <speech by="nikolaos_katsaros" eId="debate_1993-12-01_speech_25">
          <from>Νικόλαος Κατσαρός</from>
          <p>Είναι άσχετο με το συζητούμενο θέμα. Σας παρακαλώ πάρα πολύ να μην αναφερθείτε σ' αυτό το περιστατικό.</p>
        </speech>
        <speech by="stratis_korakas" eId="debate_1993-12-01_speech_26">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Πρόεδρε, θέλω να πιστεύω ότι δεν θα συμμερισθείτε την άποψη και του Υπουργού Εθνικής Αμύνης, αλλά και του Προέδρου της επιτροπής, οι οποίοι είπαν ότι αυτό δεν αφορά τα κόμματα και είναι ένα προσωπικό ζήτημα. Πρόκειται για συγκεκριμένη εκδήλωση από την πλευρά ενός Βουλευτή και δεν είναι δυνατόν ο Πρόεδρος της Βουλής, το Προεδρείο της Βουλής, να μην παίρνουν θέση, όπως επίσης και το κυβερνητικό κόμμα ή ο Πρόεδρος της Επιτροπής Εξωτερικών και Άμυνας, αλλά γενικά να εκφράζουμε, να διατυπώνουμε κάποια θλίψη για ένα θλιβερό -ή αποδοκιμασία- επεισόδιο.</p>
          <p>Τι θα γίνει δηλαδή, κύριε Πρόεδρε; Καθιερώνουμε αυτήν την πρακτική.</p>
        </speech>
        <speech by="nikolaos_katsaros" eId="debate_1993-12-01_speech_27">
          <from>Νικόλαος Κατσαρός</from>
          <p>Κύριε Κόρακα...</p>
        </speech>
        <speech by="stratis_korakas" eId="debate_1993-12-01_speech_28">
          <from>ΣΤΡΑΤΗΣ ΚΟΡΑΚΑΣ</from>
          <p>Τελείωσα, κύριε Πρόεδρε. Τελευταία λέξη.</p>
        </speech>
        <speech by="nikolaos_katsaros" eId="debate_1993-12-01_speech_29">
          <from>Νικόλαος Κατσαρός</from>
          <p>Σας παρακαλώ! Υπάρχει διαδικασία. Μπορείτε αυτό να το φέρετε κατ' άλλη διαδικασία. Θα σας παρακαλέσω πάρα πολύ, τώρα μιλάμε για το νομοσχέδιο, "Επαναφορά στην κατάσταση της ενέργειας ανωτάτων αξιωματικών των Ενόπλων Δυνάμεων".</p>
        </speech>
        <speech by="stratis_korakas" eId="debate_1993-12-01_speech_30">
          <from>ΣΤΡΑΤΗΣ ΚΟΡΑΚΑΣ</from>
          <p>Φοβάμαι πολύ, κύριε Πρόεδρε, ότι αντιμετωπίζοντας έτσι το ζήτημα, καθιερώνουμε κάποιον άλλο δρόμο αντιμετώπισης ενδεχόμενα διαφορών που έχουμε.</p>
          <p>Αύριο με τη διαδικασία που ακολουθείτε και με κάτι που είπατε, θεωρώ ότι θίγεται η αξιοπρέπειά μου και σας τραβάω ένα χαστούκι. Αυτήν την πρακτική θέλουμε να καθιερώσουμε; Να, τι ήθελα να θέσω σήμερα, κύριοι συνάδελφοι. Τίποτα παραπάνω.</p>
        </speech>
        <speech by="nikolaos_katsaros" eId="debate_1993-12-01_speech_31">
          <from>Νικόλαος Κατσαρός</from>
          <p>Κύριε Κόρακα, θα σας παρακαλέσω πάρα πολύ να τελειώσει αυτό το θέμα. Στα προσωπικά θέματα ξέρετε πώς φέρονται...</p>
        </speech>
        <speech by="stratis_korakas" eId="debate_1993-12-01_speech_32">
          <from>ΣΤΡΑΤΗΣ ΚΟΡΑΚΑΣ</from>
          <p>Προσωπικό είναι αυτό το θέμα, κύριε Πρόεδρε; Μα δεν είναι προσωπικό το θέμα.</p>
        </speech>
        <speech by="nikolaos_katsaros" eId="debate_1993-12-01_speech_33">
          <from>Νικόλαος Κατσαρός</from>
          <p>Αν είναι θέμα που αφορά και το Κόμμα σας, μπορούσε και εκείνο να ακολουθήσει κάποια διαδικασία. Θα σας παρακαλέσω πάρα πολύ.</p>
        </speech>
        <speech by="stratis_korakas" eId="debate_1993-12-01_speech_34">
          <from>ΣΤΡΑΤΗΣ ΚΟΡΑΚΑΣ</from>
          <p>Το Κόμμα μας το έθεσε το θέμα και με ανακοίνωσή του κ.λπ. και δημόσια και έκανα και διάβημα εκ μέρους του ΚΚΕ στον Πρόεδρο της Βουλής, κύριε Πρόεδρε, αλλά δεν είσαστε ενημερωμένος. Και αύριο θα τεθεί το θέμα -για να σας προϊδεάσω- και στη Διάσκεψη των Προέδρων.</p>
        </speech>
        <speech by="nikolaos_katsaros" eId="debate_1993-12-01_speech_35">
          <from>Νικόλαος Κατσαρός</from>
          <p>Παρακαλώ να τελειώσει αυτό το θέμα.</p>
        </speech>
        <speech by="stratis_korakas" eId="debate_1993-12-01_speech_36">
          <from>ΣΤΡΑΤΗΣ ΚΟΡΑΚΑΣ</from>
          <p>Το συζητούμενο νομοσχέδιο, κύριοι συνάδελφοι, έχει ένα άρθρο και θα θέλαμε, πριν μπούμε στο περιεχόμενό του, να κάνουμε μερικές γενικές παρατηρήσεις πάνω στο ζήτημα αυτό:</p>
          <p>Φυσικά τα βασικά προβλήματα των Ενόπλων Δυνάμεων, όπως αναγνώρισαν και ο Υφυπουργός αλλά και ο μη παριστάμενος αυτήν τη στιγμή Υπουργός Εθνικής Άμυνας, δεν αντιμετωπίζονται με αυτό το νομοσχέδιο. Είναι άλλα προβλήματα σοβαρότατα και θα αναφέρουμε, όπως έκαναν και άλλοι συνάδελφοι μερικά από αυτά.</p>
          <p>Ένα πρώτο και θεμελιακό ζήτημα, που τίθεται είναι το θέμα του εκδημοκρατισμού των Ενόπλων Δυνάμεων και το θεσμικό πλαίσιο που αναφέρεται σ' αυτές, αλλά γενικά και το θέμα της λειτουργίας τους.</p>
          <p>Είναι γνωστή η καταβολή και καταγωγή του Κανονισμού 20-1 και μιας σειράς άλλων νομοθετημάτων, που διέπουν τις Ένοπλες Δυνάμεις.</p>
          <p>Υπάρχει επίσης το ζήτημα της ιεραρχίας και των προαγωγών, που μέχρι σήμερα ρυθμίζεται με νόμο της χούντας παρά τις τροποποιήσεις που έγιναν από τη Νέα Δημοκρατία και το ΠΑΣΟΚ. Έτσι συνεχίζουμε να έχουμε ακόμα αδικίες στις Ένοπλες Δυνάμεις παραγκωνισμό ικανών και προώθηση "ημετέρων".</p>
          <p>Τι χρειάζεται κατά τη γνώμη μας να γίνει; Άκουσα όπως είπε ο κύριος Υπουργός Εθνικής Άμυνας ότι μέχρι το Γενάρη θα έλθει στη Βουλή νομοσχέδιο, που θα αντιμετωπίζει συνολικά τα προβλήματα που υπάρχουν στις Ένοπλες Δυνάμεις και θα έχουμε την ευκαιρία τότε να κάνουμε λεπτομερέστερη συζήτηση. Ωστόσο αυτό που θα θέλαμε να πούμε που χρειάζεται σήμερα σε ό,τι αφορά τα ζητήματα της ιεραρχίας και των προαγωγών, είναι να ακουσθούν οι απόψεις των άμεσα ενδιαφερομένων και να γίνει ουσιαστικός διάλογος στην αρμόδια επιτροπή της Βουλής και τη Βουλή.</p>
          <p>Το πρώτο από αυτά τα ζητήματα είναι να σταματήσουν οι εκθέσεις ικανότητας των διοικητών και να αντικατασταθούν με μία αναλυτική έκθεση-πρόταση της μονάδας τους, κάθε φορά που πρόκειται να κριθούν.</p>
          <p>Το πώς και από ποιους θα συντάσσεται αυτή η έκθεση-πρόταση, έχουμε συγκεκριμένη άποψη και θα την πούμε όταν έρθει η ώρα. Αυτές οι εκθέσεις-προτάσεις θα κοινοποιούνται στους ενδιαφερομένους, πριν την υποβολή τους και αυτοί θα έχουν τη δυνατότητα να διατυπώνουν με αναφορά αντιρρήσεις.</p>
          <p>Δεύτερον, να αλλάξει η σύνθεση των συμβουλίων κρίσεων, ώστε η πλειοψηφία των μελών τους να είναι της ίδιας ή παραπλήσιας ειδικότητας με τον κρινόμενο.</p>
          <p>Τρίτον, να αυξηθεί ο αριθμός των συμβουλίων κρίσεων, ώστε αυτά να έχουν άνεση χρόνου για την εξέταση των διαφόρων περιπτώσεων.</p>
          <p>Τέταρτον, να υπάρχει δικαίωμα προσφυγής του κρινόμενου σε συμβούλιο επανάκρισης.</p>
          <p>Πέμπτον, οι τοποθετήσεις και οι μεταθέσεις να γίνονται με μεγάλη προσοχή, με βάση την αξιοκρατία και τις πραγματικές ανάγκες του στρατού, αλλά παίρνοντας σοβαρά υπόψη και τις ανάγκες των κρινομένων ή των μετατιθέμενων.</p>
          <p>Σε ό,τι αφορά τα οικονομικά προβλήματα, υπάρχουν αυτά τα ζητήματα της υπερωριακής εργασίας.</p>
          <p>Κατ' αρχήν θα ήθελα, σχετικά μ' αυτά, να κάνω μία γενική παρατήρηση. Είναι γεγονός ότι τα μόνιμα ιδιαίτερα στελέχη, αλλά και οι έφεδροι -αυτήν τη στιγμή όμως μιλάμε για τα μόνιμα στελέχη- αμείβονται με εξαιρετικά χαμηλές αποδοχές.</p>
          <p>Ορισμένοι συνάδελφοι, στην αρμόδια επιτροπή, αναφέρθηκαν σε αριθμούς -δεν θα φάω χρόνο μου γι' αυτό το θέμα. Είναι όμως γεγονός, ότι τόσο οι εν ενεργεία όσο και οι συνταξιούχοι, έχουν πραγματικά πολύ χαμηλές αποδοχές, ιδιαίτερα αν συγκριθούν με άλλους εργαζόμενους στο δημόσιο τομέα και αν ληφθεί υπόψη η σημασία των υπηρεσιών που προσφέρουν.</p>
          <p>Δεν παίρνεται καθόλου υπόψη, για παράδειγμα, η υπερωριακή απασχόληση. Έχουν ένα ωράριο όλως διόλου ακανόνιστο. Είναι και αυτό ένα ζήτημα, που πρέπει να ρυθμισθεί.</p>
          <p>Δεν παίρνεται υπόψη το ανθυγιεινό των υπηρεσιών που προσφέρουν, της εργασίας που προσφέρουν.</p>
          <p>Ορισμένα από τα αιτήματα τα οικονομικά, που νομίζω ότι θα μπορούσαν να τεθούν υπόψη και σήμερα, είναι ότι:</p>
          <p>Πρώτον, ο βασικός μισθός να είναι ο ίδιος με αυτόν των δημοσίων υπαλλήλων.</p>
          <p>Δεύτερον, να πληρώνονται οι αξιωματικοί υπερωρίες, όπως και οι δημόσιοι υπάλληλοι.</p>
          <p>Τρίτον, όσοι υπηρετούν σε μάχιμες υπηρεσίες να παίρνουν επίδομα βαριάς και επικίνδυνης εργασίας.</p>
          <p>Τέταρτον, όσοι υπηρετούν στην παραμεθόριο, να έχουν ειδικά επιδόματα.</p>
          <p>Πέμπτον, ν' αποζημιώνονται όλες οι ημέρες εκτός έδρας.</p>
          <p>Έκτο, με αποζημιώσεις ανάλογες να καλύπτονται τα έξοδα μετακίνησης, λόγω μεταθέσεων.</p>
          <p>Έβδομο, να δίνεται ο αποστρατευτικός βαθμός, όπως και στους δημόσιους υπαλλήλους.</p>
          <p>Όγδοο, να εξυγιανθεί το Μετοχικό Ταμείο Στρατού και η Γενική Τράπεζα και να χορηγείται πραγματικό μέρισμα στους συνταξιούχους.</p>
          <p>Όμως, επαναλαμβάνω, όταν θα έρθει το συνολικότερο νομοσχέδιο, θα έχουμε την ευκαιρία να μιλήσουμε εκτενέστερα.</p>
          <p>Σχετικά με το νομοσχέδιο αυτό, κύριε Πρόεδρε, θέλουμε να κάνουμε τις παρακάτω παρατηρήσεις.</p>
          <p>Μια πρώτη γενική παρατήρηση: Είμαστε αντίθετοι ως Κ.Κ.Ε. -και την καυτηριάζουμε κάθε φορά που εμφανίζεται- με αυτήν την κατάσταση που ζούμε, βιώνουμε δεκαετίες τώρα. Κάθε φορά που έρχεται μια κυβέρνηση παίρνει, ας μου επιτραπεί η έκφραση, μια σκούπα ή ένα κόσκινο και τοποθετεί, ιδιαίτερα στην ανώτατη ηγεσία, αλλά και σε άλλες θέσεις, τόσο στις Ένοπλες Δυνάμεις, όσο και στα Σώματα Ασφαλείας, τους αξιωματικούς της αρεσκείας της, τους δικούς της.</p>
          <p>Ο κύριος Υφυπουργός Εθνικής Άμυνας το διατύπωσε αυτό με τη διπλωματική έκφραση ότι είναι λογικό η κυβέρνηση που έρχεται να τοποθετεί σε θέσεις-κλειδιά αξιωματικούς με τους οποίους έχει κάποια συναντίληψη σε ό,τι αφορά τα θέματα Εθνικής Άμυνας.</p>
          <p>Είμαστε αντίθετοι με αυτήν τη αντίληψη.</p>
          <p>Τι πιστεύουμε; Θεωρούμε ότι, όταν κάποιος τοποθετείται σε μια θέση-κλειδί, πρέπει να είναι μόνιμος και αμετακίνητος. Και η οποιαδήποτε μετακίνησή του ή αποστράτευσή του να γίνεται με αξιοκρατικά κριτήρια, γιατί αυτός δεν ανταποκρίνεται στην αποστολή, που του έχει ανατεθεί ή εν πάση περιπτώσει παρουσιάζει σοβαρές ελλείψεις ή έστω ελλείψεις και πιστεύουμε ότι εάν κάποιος άλλος έρθει από τους εν ενεργεία, θα εκπληρώσει καλύτερα αυτήν την αποστολή.</p>
          <p>Είναι, όμως, πραγματικά -επιτρέψτε μου την έκφραση, δεν βρίσκω άλλη- άστοχη αυτή η ενέργεια στην οποία προβαίνουν οι εκάστοτε κυβερνήσεις και να τοποθετούν τους δικούς τους, αλλά και να επαναφέρουν από την αποστρατεία. Γιατί, κύριοι συνάδελφοι;</p>
          <p>Έχω συζητήσει, όπως και σεις σίγουρα, με αρκετούς αξιωματικούς εν ενεργεία, αλλά και με αποστρατευμένους. Το σωστό θα ήταν ποιο; Ο κάθε αξιωματικός να προσπαθεί να βελτιώνει, όσο γίνεται περισσότερο, τις επιδόσεις του και ν' ανταποκρίνεται, όσο γίνεται καλύτερα, στην αποστολή που του έχει ανατεθεί από την Πολιτεία. Όταν όμως, αφού έχει καταβάλλει προσπάθειες, φθάνει σ' εκείνο το σημείο που βλέπει να πραγματοποιούνται οι απόλυτα ανθρώπινες φιλοδοξίες του που έχει, να τερματίσει τη στρατιωτική του καριέρα στα ύπατα αξιώματα των Ενόπλων Δυνάμεων, έρχεται μία κυβέρνηση και τον αποστρατεύει ή τον βάζει στην άκρη και φέρνει κάποιον άλλον από την αποστρατεία στη θέση του, αυτή η πρακτική δεν δημιουργεί καλό, θετικό, υγιές -επιτρέψτε μου την έκφραση- κλίμα μέσα στις Ένοπλες Δυνάμεις. Δεν είναι σε όφελος του μάχιμου των Ενόπλων Δυνάμεων.</p>
          <p>Και θέλουμε να πούμε -φυσικά όλοι το αναγνωρίζουμε και όλοι το λέμε- ότι πρέπει να παρθούν κάποτε ουσιαστικά μέτρα και να σταματήσει ο κομματισμός στις Ένοπλες Δυνάμεις. Δεν είναι δυνατό να συνεχιστεί αυτή η υπόθεση. Αυτή είναι μια θέση αρχής του ΚΚΕ, που διατυπώνουμε σήμερα.</p>
          <p>Επιπλέον διαπιστώνουμε εδώ -και το είπε και ο κύριος Υπουργός- ότι η Κυβέρνηση ουσιαστικά ζητάει την άδεια από τη Βουλή να μπορέσει, εν λευκώ, να επαναφέρει όσους απόστρατους πιστεύει ότι πρέπει να επανέλθουν. "Περιορισμένος αριθμός" βέβαια αναφέρεται στην εισηγητική έκθεση, αλλά τον περιορισμένος αριθμός, κύριοι συνάδελφοι εξαρτάται πώς τον καταλαβαίνει ο καθένας. Μπορεί να είναι 2, 5, 10, 50, 100, 180 ή 200 εν πάση περιπτώσει. Πώς θα γίνει αυτό το πράγμα; Γι' αυτό ζητήσαμε στην επιτροπή -και αρνήθηκε ο κύριος Υπουργός να ικανοποιήσει αυτό το αίτημά μας- να δεσμευθεί η Κυβέρνηση τουλάχιστον συγκεκριμένα. Να πει "θέλω να επαναφέρω 2". Η υπουργική πράξη της Νέας Δημοκρατίας της 7.5.90 μιλούσε συγκεκριμένα για 2 αξιωματικούς για την αεροπορία. Πρέπει να πούμε για ποιους.</p>
          <p>Έγινε λόγος απ' ό,τι θυμάμαι εδώ και για τους συγκεκριμένους ανθρώπους. Και καυτηριάσαμε εμείς, κύριε Σταθόπουλε, τη Νέα Δημοκρατία γιατί προχώρησε στην αντικατάσταση της τότε ηγεσίας της πολεμικής αεροπορίας που αποτελείτο από τον αρχηγό και τον υπαρχηγό, αξιολογότατα στελέχη των Ενόπλων Δυνάμεών μας, από άλλους που τους έφερε από την αποστρατεία.</p>
          <p>Είπα και στην επιτροπή ότι καλά τα είπατε ορισμένα απ' αυτά, αλλά το κακό είναι, κύριοι συνάδελφοι, ότι όταν τα δυο από τα μεγάλα κόμματα βρίσκονται στην Αντιπολίτευση δεν τα λένε και τόσο άσχημα. Το θέμα είναι ότι ξεχνάνε αυτά που είπαν όταν έλθουν στην κυβέρνηση. Έτσι και ο κ. Σταθόπουλος διατύπωσε ορισμένα πράγματα που είναι θετικά. Δεν συμφωνούμε με όλα που είπε, αλλά με αρκετά απ' αυτά. Όμως, αυτά κύριε Σταθόπουλε, τα είχατε ξεχάσει όταν ήσαστε στην κυβέρνηση. Επιτρέψτε μου να σημειώσω αυτό.</p>
          <p>Λέω λοιπόν ότι δεν είναι δυνατό να δεχθούμε να δώσουμε εν λευκώ εξουσιοδότηση. Πώς να το κάνουμε; Δεν δημιουργεί καλό προηγούμενο αυτό. Καταλάβατε τι γίνεται; Αύριο κύριοι συνάδελφοι θα έρθει η Νέα Δημοκρατία και θα κάνει και αυτή το ίδιο. Θα φέρετε εσείς 200; Θα φέρει 400. Και το θέμα δεν είναι, όπως προσπάθησε ο κ. Σταθόπουλος...</p>
        </speech>
        <speech by="antonios_ntentidakis" eId="debate_1993-12-01_speech_37">
          <from>ΑΝΤΩΝΙΟΣ ΝΤΕΝΤΙΔΑΚΗΣ</from>
          <p>Το έκανε.</p>
        </speech>
        <speech by="stratis_korakas" eId="debate_1993-12-01_speech_38">
          <from>ΣΤΡΑΤΗΣ ΚΟΡΑΚΑΣ</from>
          <p>Ναι, βεβαίως. Είναι μια κατάσταση. Ακριβώς αυτό λέω, κύριε συνάδελφε. Πρέπει να σταματήσει αυτή η κατάσταση κάποτε. Είδατε τι έκανε ο κ. Σταθόπουλος; Άρχισε να αναφέρει περιπτώσεις διώξεων που έκανε το ΠΑΣΟΚ. Είμαι βέβαιος ότι τώρα θα σηκωθούν Βουλευτές του ΠΑΣΟΚ και θα αναφέρουν συγκεκριμένες περιπτώσεις που έκανε η Νέα Δημοκρατία. Δηλαδή έχουμε πάλι την ίδια παράσταση. Και εδώ, δεν πρόκειται για οποιονδήποτε τομέα της Δημόσιας Διοίκησης. Πρόκειται για ένα πολύ ευαίσθητο και λεπτό τομέα που είναι οι Ένοπλες Δυνάμεις.</p>
          <p>Τέλος, λέγεται στην τελευταία παράγραφο -δεν το έχω, αλλά τη θυμάμαι απέξω- ότι όσοι από τους επανερχόμενους στο στράτευμα δεν υπάρχουν κενές οργανικές θέσεις να τις καλύψουν, μένουν στο στράτευμα, στην ενέργεια, υπεράριθμοι, αναμένοντας να κενωθούν θέσεις. Αυτό ειλικρινά δεν μπορώ να το καταλάβω. Γιατί; Εάν κενωθούν θέσεις και δεν υπάρχουν απ' τα εν ενεργεία στελέχη μας ικανοί να πληρώσουν αυτές τις κενές θέσεις με την προαγωγή την αξιοκρατική κ.λπ. τότε να απευθυνθούμε βεβαίως, εάν είναι απόλυτη ανάγκη, σε απόστρατους. Αλλά γιατί αυτή η βιασύνη;</p>
          <p>Και ένα άλλο που θα ήθελα να πω είναι -απ' ό,τι καταλαβαίνω- ότι από τους επανερχόμενους στο στράτευμα δεν θα είναι μόνο αυτοί που αποστρατεύτηκαν από τη Νέα Δημοκρατία, αλλά ενδεχόμενα και ορισμένοι που έχουν αποστρατευθεί παλαιότερα από το ΠΑΣΟΚ.</p>
          <p>Ωστόσο για να τελειώσω, κύριε Πρόεδρε, θέλω συνοψίζοντας τη θέση μας να πω ότι η θέση αρχής που έχουμε ως ΚΚΕ απέναντι σε αυτό το νομοσχέδιο, δηλαδή το γεγονός ότι δεν μπορούμε να το ψηφίσουμε, σε καμία περίπτωση δεν σημαίνει ότι πολλά από τα αποστρατευθέντα ή ορισμένα από τα αποστρατευθέντα στελέχη των Ενόπλων Δυνάμεών μας είτε από τη Νέα Δημοκρατία είτε από το ΠΑΣΟΚ, δεν τα θεωρούμε ικανά ή ακόμα ότι αδικήθηκαν. Ωστόσο όμως δεν μπορούμε να παραβούμε αυτήν τη βασική αρχή γιατί αλλιώς θα συμβάλαμε και εμείς στην ανακύκλωση αυτού του φαύλου κύκλου και κάτι τέτοιο δεν το θέλουμε. Και επιπλέον δεν συνηθίζουμε να δίνουμε εξουσιοδοτήσεις εν λευκώ. Ευχαριστώ.</p>
        </speech>
        <speech by="nikolaos_katsaros" eId="debate_1993-12-01_speech_39">
          <from>Νικόλαος Κατσαρός</from>
          <p>Ο κ. Γικόνογλου έχει το λόγο.</p>
        </speech>
        <speech by="mosxos_gikonoglou" eId="debate_1993-12-01_speech_40">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Κυρίες και κύριοι συνάδελφοι, είμαι αναγκασμένος να αλλάξω το τρόπο της ομιλίας μου γιατί ο εισηγητής της Αξιωματικής Αντιπολίτευσης και πρώην Υφυπουργός των Ενόπλων Δυνάμεων της Κυβέρνησης της Νέας Δημοκρατίας άρχισε την ομιλία του λέγοντας ότι το ΠΑΣΟΚ με αυτό το σχέδιο νόμου δεν κάνει τίποτε άλλο παρά να κομματικοποιεί τις Ένοπλες Δυνάμεις και ότι πρόκειται περί αλώσεως των Ενόπλων Δυνάμεων.</p>
          <p>Φαίνεται ότι μιλάει ή μίλησε σε εξωγήινους, λες και εμείς δεν είμαστε από αυτόν το Τόπο, λες και εμείς δεν είμαστε από αυτήν τη Χώρα και δεν ξέραμε πώς γίνονταν οι αξιωματικοί για τους οποίους μας μίλησαν. Για να γινόσουν αξιωματικός στις Ένοπλες Δυνάμεις, για να πας στη Σχολή Ευελπίδων, Ικάρων, Δοκίμων, έπρεπε να είχες πιστοποιητικό νομιμοφροσύνης. Εάν δεν είχες πιστοποιητικό ότι 15 - 20 γενιές σου ήταν ακροδεξιές -και δεν τόλμησαν ποτέ όχι να μιλήσουν με δημοκρατικό άνθρωπο, αλλά να δουν δημοκρατική εφημερίδα- δεν γινόσουν αξιωματικός. Αυτό ήταν το άλφα και το ωμέγα.</p>
          <p>Δεύτερον, ποτέ δεν μας είπαν πότε αυτές οι δημοκρατικές δυνάμεις μέσα σε αυτό το Υπουργείο είχαν πολιτική ηγεσία με δημοκρατικό φρόνημα, με ανθρώπους που να ανήκουν στη δημοκρατική παράταξη. Πότε θέλετε; Ακόμα και σε αυτό το φωτεινό διάλειμμα που την Ελλάδα κυβέρνησε δημοκρατική κυβέρνηση το 1964, τα Ανάκτορα επέβαλαν δεξιούς Υπουργούς και Υφυπουργούς των Ενόπλων Δυνάμεων. Ποιος ήταν Υπουργός; Ο Γαρουφαλλιάς.</p>
        </speech>
        <speech by="apostolos_andreoulakos" eId="debate_1993-12-01_speech_41">
          <from>ΑΠΟΣΤΟΛΟΣ ΑΝΔΡΕΟΥΛΑΚΟΣ</from>
          <p>Επιστήθιος φίλος του Γεωργίου Παπανδρέου.</p>
        </speech>
        <speech by="mosxos_gikonoglou" eId="debate_1993-12-01_speech_42">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Ζήτησε να πάρει το Υπουργείο ο Παπανδρέου και δεν του το επέτρεψαν. Έπεσε η κυβέρνηση. Ποιος ήταν Υφυπουργός τότε; Ο μέχρι προχθές Υπουργός Εξωτερικών της δεξιάς της Νέας Δημοκρατίας, ο κ. Παπακωνσταντίνου. Αυτήν την πολιτική ηγεσία είχαν οι Ένοπλες Δυνάμεις μέχρι το 1981 που ήλθε το ΠΑΣΟΚ.</p>
        </speech>
        <speech by="alexandros_papadoggonas" eId="debate_1993-12-01_speech_43">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Επιφανή στελέχη του Κέντρου.</p>
        </speech>
        <speech by="mosxos_gikonoglou" eId="debate_1993-12-01_speech_44">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Σας παρακαλώ, κύριε Παπαδόγγονα. Ο χρόνος είναι πολύ περιορισμένος. Σας πονάει, το καταλαβαίνω. Εγώ είμαι υπερήφανος γιατί αντιδράτε, γιατί σας άγγιξα εκεί που πονάτε.</p>
        </speech>
        <speech by="apostolos_andreoulakos" eId="debate_1993-12-01_speech_45">
          <from>ΑΠΟΣΤΟΛΟΣ ΑΝΔΡΕΟΥΛΑΚΟΣ</from>
          <p>Θα έλθει η ώρα μας και θα τα ακούσετε.</p>
        </speech>
        <speech by="mosxos_gikonoglou" eId="debate_1993-12-01_speech_46">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Θα τα ακούσουμε.</p>
        </speech>
        <speech by="nikolaos_katsaros" eId="debate_1993-12-01_speech_47">
          <from>Νικόλαος Κατσαρός</from>
          <p>Παρακαλώ, κύριοι συνάδελφοι!</p>
        </speech>
        <speech by="mosxos_gikonoglou" eId="debate_1993-12-01_speech_48">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Θα ήθελα να πω, κύριοι συνάδελφοι, ότι όλη αυτήν την περίοδο οι Ένοπλες Δυνάμεις έπρεπε να υπακούουν στις εντολές της Δεξιάς. Βέβαια, οι αξιωματικοί αυτοί όταν βγήκαν από τη σχολή Ευελπίδων μπορεί να προέρχονταν από δεξιές οικογένειες, αλλά μελετώντας, διαβάζοντας, πηγαίνοντας σε ξένες χώρες είδαν και άλλα πολιτεύματα και άρχισαν να προβληματίζονται. Όσοι προβληματίστηκαν και έπαψαν να είναι κομματικοποιημένοι, έπαψαν να παίρνουν εντολές από τη Ρηγίλλης. Σε αυτά τα 8 χρόνια που κυβέρνησε το ΠΑΣΟΚ και φύσηξε Δημοκρατία μέσα στις ' Ένοπλες Δυνάμεις, αυτοί είχαν μπει στη μαύρη λίστα και έπρεπε να χτυπηθούν αλύπητα. Αυτό έκανε η κυβέρνηση της Νέας Δημοκρατίας. Μόλις ανέλαβε την διακυβέρνηση της χώρας η Ν.Δ. κανένας από αυτούς τους αξιωματικούς δεν έμεινε στις Ένοπλες Δυνάμεις.</p>
          <p>Όλοι απεστρατεύθηκαν είτε με το γνωστό τρόπο είτε εξαναγκάζοντάς τους να υποβάλουν παραίτηση, μη εξαιρουμένων ακόμα και συγγενικών τους προσώπων.</p>
          <p>Αν δεν έπαιρνε εντολή από τη Ρηγίλλης και συγγενικό πρόσωπο να ήταν αποστρατευόταν. Φωτεινό παράδειγμα είναι ο ταξίαρχος κ. Τριανταφυλλίδης Γεώργιος. Ξέρετε, κύριοι συνάδελφοι, ποιος είναι; Είναι γαμπρός από αδελφό του πρώην Υπουργού της Κυβέρνησης της Νέας Δημοκρατίας, του κ. Χατζηνικολάου. Είχε κουνιάδο Υπουργό, "είχε άνθρωπο στην Κορώνη", όπως λέμε. Δεν είχε ανάγκη να παίρνει εντολές από τη Ρηγίλλης. Αποστρατεύθηκε αυτός. Δεν μπορεί να μην είσαι στο μηχανισμό αυτόν της Δεξιάς και να υπηρετείς στις Ένοπλες Δυνάμεις.</p>
          <p>Το νομοσχέδιο που συζητάμε έρχεται να τακτοποιήσει αυτές τις αδικίες μερικώς και το τονίζω.</p>
          <p>Θα ήθελα, κύριε Υπουργέ, να αναφερθώ και σε εσάς και να σας πω ότι αδικείτε τους αξιωματικούς, διότι με το νομοσχέδιο αυτό ικανοποιείτε μόνο τους ανωτάτους αξιωματικούς. Πόσοι ανώτεροι και κατώτεροι αξιωματικοί χτυπήθηκαν αλύπητα, γιατί εξέφρασαν φιλελεύθερες απόψεις, δημοκρατικές απόψεις, γιατί έκαναν παρέα με δημοκρατικούς πολίτες, βγαίνοντας έξω και έλεγαν "μα, κάνει παρέα με τον τάδε, είναι ΠΑ.ΣΟ.Κ., μπαίνει στη μαύρη λίστα". Πόσοι εξαναγκάστηκαν σε παραίτηση;</p>
          <p>Αυτό το σχέδιο νόμου δεν μπορεί να δικαιώσει όλους αυτούς τους αξιωματικούς. Και η προηγούμενη κυβέρνηση αφού εξυπηρέτησε όλα τα δικά της παιδιά μας μίλησε μόνο για δύο. Τι να πούμε; Ταξίαρχοι: Μωραϊτης, Παρασκευόπουλος, Σκαπαρέλας, Πουλάκος, Κουρκουμπάς, Λαβιζιώτης, Λιάσκας. Όλοι αυτοί είναι αξιωματικοί οι οποίοι επανήλθαν με τη Νέα Δημοκρατία.</p>
        </speech>
        <speech by="ioannis_barbitsiotis" eId="debate_1993-12-01_speech_49">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Παρακαλώ, κύριε Πρόεδρε και κύριε συνάδελφε, μια διακοπή.</p>
        </speech>
        <speech by="nikolaos_katsaros" eId="debate_1993-12-01_speech_50">
          <from>Νικόλαος Κατσαρός</from>
          <p>Παρακαλώ.</p>
        </speech>
        <speech by="mosxos_gikonoglou" eId="debate_1993-12-01_speech_51">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Είναι πολύ λίγος ο χρόνος μου, κύριε Βαρβιτσιώτη.</p>
        </speech>
        <speech by="ioannis_barbitsiotis" eId="debate_1993-12-01_speech_52">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Με συγχωρείτε, μια διακοπή μόνο.</p>
        </speech>
        <speech by="mosxos_gikonoglou" eId="debate_1993-12-01_speech_53">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Δεν έχω χρόνο.</p>
        </speech>
        <speech by="ioannis_barbitsiotis" eId="debate_1993-12-01_speech_54">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Μπήκατε σε έναν ολισθηρό δρόμο αναφέροντας ονόματα και εάν ακολουθήσετε αυτήν την τακτική θα αναφέρω και εγώ ονόματα και θα πω γιατί αποστρατεύθηκαν και θα αναφέρω και τις κρίσεις τους.</p>
        </speech>
        <speech by="nikolaos_katsaros" eId="debate_1993-12-01_speech_55">
          <from>Νικόλαος Κατσαρός</from>
          <p>Παρακαλώ.</p>
        </speech>
        <speech by="mosxos_gikonoglou" eId="debate_1993-12-01_speech_56">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Κύριε Βαρβιτσιώτη, όπως βλέπετε, έχω χρόνο μόνο 10 λεπτά. Ο Κανονισμός είναι σκληρός. Σας ενοχλεί επειδή αναφέρω ονόματα. Τι να κάνουμε; Έτσι γίνεται.</p>
        </speech>
        <speech by="ioannis_barbitsiotis" eId="debate_1993-12-01_speech_57">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Εάν συνεχίσετε σας προειδοποιώ.</p>
        </speech>
        <speech by="mosxos_gikonoglou" eId="debate_1993-12-01_speech_58">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Επειδή αναφέρθηκε μόνο σε δύο ονόματα θέλω να πω ότι αυτοί επανήλθαν. Και τι έκανε η Νέα Δημοκρατία; Είπε "εμείς, όπως πάμε, αποκλείεται να βγάλουμε τετραετία. Αύριο θα έρθει το ΠΑΣΟΚ. Δεν κάνουμε ένα π.δ. να το επικυρώσουμε, το 376/91, ώστε να μην επιτρέπουμε στην επόμενη κυβέρνηση, η οποία θα είναι κυβέρνηση του ΠΑΣΟΚ να έρθει και να δικαιώσει αυτούς που αδικούμε εμείς"; Και πέρασαν αυτό το π.δ., ώστε να μην έχει το δικαίωμα η σημερινή Κυβέρνηση, αν κάποιοι αδικήθηκαν, να τους πει "κάντε προσφυγή και ζητήστε το δίκιο σας", να εξεταστεί η προσφυγή τους και αν πράγματι έχουν δίκιο, να δικαιωθούν. Γι' αυτό σας κατακρίνω, κύριε Υπουργέ. Γνωρίζω την ευαισθησία που έχετε. Ξέρω ότι δεν θέλετε να προχωράτε σε τέτοιου είδους ενέργειες, αλλά δεν μπορεί να μην ακούτε τις φωνές αυτών των ανθρώπων που αδικήθηκαν βάναυσα και να μην τους δικαιώνετε. Εγώ δεν μπορώ να συναινέσω σε αυτό, κύριε Υπουργέ. Είσαστε υποχρεωμένοι να πάρετε θέση και να μας πείτε τι γίνεται με τους αξιωματικούς, με τους υπαξιωματικούς που εξαναγκάστηκαν σε παραίτηση, που έχουν εκδιωχθεί αδίκως από το στράτευμα, που έχουν αδικηθεί. Αυτοί δεν θα πρέπει να δικαιωθούν;</p>
          <p>Εάν δεν το πράξετε, θα δημιουργήσετε την πίστη στους Αξιωματικούς ότι εάν ένας Αξιωματικός δεν είναι "νομιμόφρων" -εντός εισαγωγικών, γιατί έτσι το ονομάζει η Δεξιά- προς τη δεξιά και δεν παίρνει εντολές από τη Ρηγίλλης, τότε αυτός δεν έχει θέση στο στράτευμα και κανένας αξιωματικός δεν θα μπορεί να εκφράζεται ελεύθερα, αλλά θα εκφράζεται σύμφωνα με τις απόψεις και τις θελήσεις της Δεξιάς. Διότι αν εκφρασθεί ελεύθερα, τότε δεν θα έχει από κανέναν υπεράσπιση. Και αν σήμερα δεν υπερασπιστούμε όλους αυτούς τους Αξιωματικούς, τότε χάσαμε το στράτευμα, τότε το</p>
          <p>στράτευμα δεν ανήκει στο Έθνος, θα ανήκει στην Δεξιά και αυτό δεν πρέπει να το υποστηρίξει κανείς.</p>
          <p>Αυτές είναι οι σκέψεις, που ήθελα να βάλω στο Σώμα. Και πρέπει να δούμε, πώς θα σταθούμε δίπλα σ' αυτό το πρόβλημα, των Ενόπλων Δυνάμεων. Συμφωνούμε ότι δεν πρέπει να είναι κομματικοποιημένες οι Ένοπλες Δυνάμεις, όπως τις είχε τόσα χρόνια η Δεξιά. Ήλθε η ώρα να αποδείξουμε εμείς ότι στεκόμαστε δίπλα σ' αυτούς που έχουν το θάρρος να εκφράζουν ελεύθερα τη προσωπική τους και την πολιτική τους άποψη. Ήλθε η ώρα, κύριε Υπουργέ, γιατί σήμερα δεν είναι στη εξουσία η Νέα Δημοκρατία, αλλά είναι το ΠΑ.ΣΟ.Κ. Θα πρέπει να δικαιώσουμε όλους τους ελεύθερους ανθρώπους.</p>
        </speech>
        <speech by="nikolaos_katsaros" eId="debate_1993-12-01_speech_59">
          <from>Νικόλαος Κατσαρός</from>
          <p>Ο Βουλευτής Κιλκίς, κ. Πασσαλίδης έχει το λόγο.</p>
        </speech>
        <speech by="theodoros_passalidis" eId="debate_1993-12-01_speech_60">
          <from>ΘΕΟΔΩΡΟΣ ΠΑΣΣΑΛΙΔΗΣ</from>
          <p>Κύριε Πρόεδρε, κύριοι συνάδελφοι, με το παρόν σχέδιο νόμου, ύστερα από πρόταση του Υπουργού Εθνικής Αμύνης και απόφαση του ΚΥΣΕΑ μπορεί να επαναφέρονται μέσα σε 6 μήνες από την ισχύ του παρόντος νόμου στην ενεργό υπηρεσία ως μόνιμοι αξιωματικοί των Ενόπλων Δυνάμεων αξιωματικοί που βρίσκονται στην αποστρατεία. Η φιλοσοφία του νομοσχεδίου είναι ο σταδιακός έλεγχος των Ενόπλων Δυνάμεων από το ΠΑ.ΣΟ.Κ.</p>
          <p>Η βραδυφλεγής αυτή βόμβα στα θεμέλια του στρατιωτικού οικοδομήματος διαταράσσει την ομοψυχία των στελεχών του. Οι επανερχόμενοι αξιωματικοί θα είναι δακτυλοδεικτούμενοι στις Ένοπλες Δυνάμεις και κατά συνέπεια η ουσιαστική συνεργασία με τους υφισταμένους τους θα είναι προβληματική. Θα αποτελέσουν τη δαμόκλειο σπάθη γι αυτούς που δεν πρόσκεινται στο ΠΑ.ΣΟ.Κ.</p>
          <p>Κύριε Υπουργέ, στο άρθρο 1, παρ. 1 του σχεδίου νόμου ομιλείτε για την κάλυψη των υπηρεσιακών αναγκών των Ενόπλων Δυνάμεων. Τέτοιες ανάγκες δεν θα υπάρξουν ποτέ, καθώς οι ανάγκες που δημιουργούνται με τις κρίσεις-αποστρατείες καλύπτονται με προαγωγές.</p>
          <p>Το άρθρο 1, παρ. 2 λέει ότι αν δεν υπάρξουν κενές οργανικές θέσεις παραμένουν υπεράριθμοι μέχρις ότου κενωθούν θέσεις τις οποίες καταλαμβάνουν. Πού ανακαλύψατε τις κενές οργανικές θέσεις; Σας διακρίνει μια σπουδή επαναφοράς αποστράτων χωρίς λόγο, με αποτέλεσμα τη δημιουργία δυσμενών καταστάσεων στο στράτευμα. Σας ερωτώ, οι επανερχόμενοι ανώτατοι αξιωματικοί είναι ικανότεροι των εν ενεργεία; Γι' αυτό επανέρχονται; Οι αποστρατευθέντες έχουν κριθεί και έφυγαν από το στρατό. Στο σχέδιο νόμου δεν καθορίζονται τα κριτήρια επαναφοράς. Θα λάβετε υπόψη τους ατομικούς φακέλους, τα κομματικά κριτήρια, τους απαιτούμενους αριθμούς κλπ;</p>
          <p>Με το παρόν σχέδιο νόμου αμφισβητείτε το σημερινό αξιόμαχο των Ενόπλων Δυνάμεων και υποστηρίζετε ότι τάχα θα εξασφαλιστεί με την επάνοδο αξιωματικών που πρόσκεινται στο ΠΑ.ΣΟ.Κ. Είναι δυνατόν να διοικήσουν σχηματισμούς διοικητές μεραρχιών, διοικητές σωμάτων; Έτσι δεν επιτυγχάνεται η αναβάθμιση της ανώτατης ιεραρχίας των Ενόπλων Δυνάμεων. Επιτυγχάνεται όμως η κομματική αναβάθμιση των αξιωματικών που θα επανέλθουν.</p>
          <p>Η εισηγητική έκθεση μιλά για ποιοτική ενίσχυση της ηγεσίας των Ενόπλων Δυνάμεων με μοναδικό κριτήριο την επαγγελματική ικανότητα και καταλληλότητα. Θέλοντας να εξωραΐσετε το σχέδιο νόμου, μιλάτε για ποιοτική ενίσχυση των Ενόπλων Δυνάμεων.</p>
          <p>Η σκέψη αυτή αποτελεί εμπαιγμό για τους εν ενεργεία συναδέλφους τους, οι οποίοι είναι ικανότατοι, πειθαρχημένοι και αξιόμαχοι. Η ποιοτική ενίσχυση δεν επιτυγχάνεται με αξιωματικούς που θα ανασύρετε από το ψυγείο. Θα πρέπει να εξεταστούν και οι άριστοι του χώρου της Νέας Δημοκρατίας που απεστρατεύθησαν. Οι προθέσεις αυτές φυσικά, θα φανούν μετά από λίγο από την ηγεσία του Υπουργείου Εθνικής Αμύνης. Εφ' όσον δεν καθορίζεται ο αριθμός των υπεραρίθμων αξιωματικών αυτό σημαίνει ότι είναι δυνατή η επαναφορά απεριόριστου αριθμού οι οποίοι θα συμπληρώνουν τις αποστρατείες των μη προσκείμενων στην παράταξη με αποτέλεσμα την πλήρη κομματικοποίηση και έλεγχο των Ενόπλων Δυνάμεων.</p>
          <p>Τα πάντα σε αυτό το σχέδιο νόμου, κύριε Υπουργέ, είναι ασαφή, αόριστα και νεφελώδη. Εδώ έγκειται και η πονηριά του νόμου. Η ισχύς του νόμου -6μηνο-δεν αιτιολογείται σκόπιμα, ώστε να παρέχεται η δυνατότητα επαναφοράς απεριόριστου αριθμού αποστράτων αξιωματικών, παρά τις σκόπιμες αοριστίες.</p>
          <p>Με το παρόν σχέδιο νόμου η Κυβέρνηση επιφέρει σύγχυση, αναστάτωση και αβεβαιότητα μέσα στο στράτευμα. Παράλληλα προκειμένου να επιβάλει τις δικές της κομματικές επιλογές στις Ένοπλες Δυνάμεις, αφήνει ανοικτό, απεριόριστο των αριθμό των αξιωματικών που πρόκειται να επαναφέρει. Παραμένει, κύριε Υπουργέ, επτασφράγιστο μυστικό ο αριθμός των αποστράτων αξιωματικών που πρόκειται να επανέλθουν στην ενεργό υπηρεσία. Γιατί άραγε ο κύριος Υπουργός δεν ξεκαθαρίζει τα πράγματα και δεν αναφέρει τον αριθμό των αποστράτων που πρόκειται να επανέλθουν; Είναι γνωστό αυτήν τη στιγμή ποιους θα απομακρύνετε κύριε Υπουργέ και ποιους θα επαναφέρετε.</p>
          <p>Θέλοντας ο αξιότιμος κύριος Υπουργός Εθνικής Αμύνης να δικαιολογήσει τις προθέσεις του, είπε στη διαρκή κοινοβουλευτική επιτροπή ότι με το νομοσχέδιο αυτό, έρχεται να αποκαταστήσει μια ανώμαλη κατάσταση -είναι πολύ σκληρή η φράση, κύριε Υπουργέ- που υπάρχει σήμερα στο στράτευμα που ήταν αποτέλεσμα των πολιτικών επιλογών της προηγούμενης κυβέρνησης. Θέλει ο κύριος Υπουργός να αποκαταστήσει τη νομιμότητα, όπως λέει και την ομαλότητα στο στράτευμα. Μίλησε ο κύριος Υπουργός στη διαρκή επιτροπή για αδικίες και μη αξιοκρατικές κρίσεις που έγιναν στο στράτευμα. Κύριε Υπουργέ, διαστρεβλώνετε την αλήθεια. Δικές σας πράξεις θέλετε να αποδώσετε στη Νέα Δημοκρατία. Με τα λόγια σας αυτά, αδικείται τον προκάτοχό σας Υπουργό Εθνικής Αμύνης, τον κ. Ιωάννη Βαρβιτσιώτη και την προηγούμενη κυβέρνηση της Νέας Δημοκρατίας.</p>
          <p>Η κατάσταση που επεκράτησε μέσα στο στράτευμα κατά τη διακυβέρνηση του Τόπου από τη Νέα Δημοκρατία, ήταν απόλυτα νόμιμη και ομαλή, χωρίς να γίνουν αδικίες και οι επιλεγμένοι αξιωματικοί επιλέχθηκαν πράγματι με αξιοκρατικά κριτήρια. Ουδέποτε άλλοτε κατά το παρελθόν δεν λειτούργησε τόσο αξιοκρατικά το Υπουργείο Εθνικής Αμύνης, όσο κατά τα τελευταία 3,5 χρόνια.</p>
          <p>Επειδή είναι σαφής η πρόθεσή σας, να επαναφέρετε τους απόστρατους αξιωματικούς στην ενεργό υπηρεσία με κριτήρια αυστηρά κομματικά, καταψηφίζω το παρόν σχέδιο νόμου. Ευχαριστώ.</p>
        </speech>
        <scene>(Χειροκροτήματα από την Πτέρυγα της Νέας Δημοκρατίας)
</scene>
        <speech by="nikolaos_katsaros" eId="debate_1993-12-01_speech_61">
          <from>Νικόλαος Κατσαρός</from>
          <p>Ο κ. Παπαστρατής έχει το λόγο.</p>
        </speech>
        <speech by="orestis_papastratis" eId="debate_1993-12-01_speech_62">
          <from>ΟΡΕΣΤΗΣ ΠΑΠΑΣΤΡΑΤΗΣ</from>
          <p>Κύριε Πρόεδρε, κυρίες και κύριοι συνάδελφοι, νομίζω ότι το παρόν νομοσχέδιο είναι από τα πλέον δίκαια νομοσχέδια και ορθώς η Κυβέρνηση το έφερε ίσως και καθυστερημένα θα έλεγα, αλλά πάντως είναι ένα νομοσχέδιο που πράγματι αποκαθιστά αδικίες οι οποίες έγιναν μέχρι σήμερα στο στράτευμα.</p>
          <p>Η Δημόσια Διοίκηση την τελευταία τριετία μπορώ να πω ότι υπέστη μεγάλη δοκιμασία. Διώξεις, ταλαιπωρίες, δυσμενείς μεταθέσεις ήσαν στην ημερησία διάταξη. Εκεί όμως που το θέμα είχε φθάσει στο απροχώρητο είναι στις Ένοπλες Δυνάμεις παρ' όλη την αντίθετη άποψη του φίλου μου και πρώην Υπουργού κ. Σταθόπουλου. Βεβαίως οι διωχθέντες αξιωματικοί, ανώτατοι και ανώτεροι, είναι γνωστό ότι δεν μπορούν να αντιδράσουν και ούτε να διαμαρτυρηθούν. Ο κ. Σταθόπουλος το ξέρει, γιατί υπήρξε στρατιωτικός. Όμως το πρόβλημα περνούσε αθόρυβα -πλην των διαμαρτυριών που κάναμε εμείς δια του Τύπου με την αρθρογραφία μας. Ο σχετικός αυτός μικρός θόρυβος που έκαναν οι στρατιωτικοί περιοριζόταν μόνο στα ένδικα μέσα που είχαν δικαίωμα οι αξιωματικοί να προσφύγουν.</p>
          <p>Πάντως υπάρχει μεγάλος αριθμός αποστρατευθέντων αξίων ανθρώπων και ικανοτάτων αξιωματικών, οι οποίοι απεστρατεύθηκαν μόνο με το αιτιολογικό ότι δεν ήσαν πολιτικά αρεστοί</p>
          <p>στη Νέα Δημοκρατία. Και θα μπορούσα να αναφέρω μεγάλο αριθμό και επωνύμως, αλλά δεν θέλω να αναφερθώ επωνύμως, διότι είδα ότι εξενευρίσθη ο κ. Βαρβιτσιώτης. Και δεν αναφέρομαι μόνο στους ανωτάτους αλλά και στους ανωτέρους, που εκεί το πρόβλημα είναι ακόμα βαρύτερο και ακόμα χειρότερο, διότι απεστρατεύθησαν ανώτεροι αξιωματικοί που δεν είχαν συμπληρώσει ούτε συντάξιμα χρόνια και αυτοί οι άνθρωποι αντιμετωπίζουν και οξύτατο πρόβλημα επιβίωσης.</p>
          <p>Κατόπιν λοιπόν αυτών, αγαπητοί συνάδελφοι, έρχεται το παρόν νομοσχέδιο που κατέθεσε ο κύριος Υπουργός, για να αποκαταστήσει ορισμένες αδικίες που πράγματι έγιναν τα τελευταία χρόνια.</p>
          <p>Είναι γνωστό άλλωστε ότι σχετικά πρόσφατα αποστρατεύθηκαν αξιωματικοί ήθους και εξαιρετικών ικανοτήτων. Επομένως, θεωρείται σκόπιμο και το θεωρούμε δίκαιο ορισμένοι από αυτούς να κληθούν να προσφέρουν τις υπηρεσίες τους και, όπως είπε στη Διαρκή Κοινοβουλευτική Επιτροπή ο κύριος Υπουργός, ο αριθμός αυτός θα μετριέται στα δάκτυλα της μιας παλάμης.</p>
        </speech>
        <speech by="ioannis_barbitsiotis" eId="debate_1993-12-01_speech_63">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Γράψτε το.</p>
        </speech>
        <speech by="orestis_papastratis" eId="debate_1993-12-01_speech_64">
          <from>ΟΡΕΣΤΗΣ ΠΑΠΑΣΤΡΑΤΗΣ</from>
          <p>Νομίζω όμως ότι απεστρατεύτηκαν πάλι πρόσφατα ή εξηναγκάστηκαν να παραιτηθούν από τους διωγμούς όχι μόνο ανώτατοι, αλλά και ανώτεροι και αυτό είναι το πλήγμα, κύριε Βαρβιτσιώτη, γιατί διαμαρτυρηθήκατε προηγουμένως.</p>
          <p>Έχω το παράδειγμα και μπορώ να αναφέρω αξιωματικούς του Ναυτικού, της Αεροπορίας και του Στρατού. Δεν θα αναφέρω ονόματα, γιατί είδα ότι εκνευριστήκατε....</p>
        </speech>
        <speech by="ioannis_barbitsiotis" eId="debate_1993-12-01_speech_65">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Θα αναφέρω όμως εγώ.</p>
        </speech>
        <speech by="orestis_papastratis" eId="debate_1993-12-01_speech_66">
          <from>ΟΡΕΣΤΗΣ ΠΑΠΑΣΤΡΑΤΗΣ</from>
          <p>Εάν θα αναφέρετε εσείς, θα αναφέρω και εγώ στη δευτερολογία μου σωρεία ονομάτων, αξίων και νεοτάτων αξιωματικών, οι οποίων εκαρατομήθηκαν εν μια νυκτί.</p>
          <p>Στην Αεροπορία, παραδείγματος χάριν, κύριε πρώην Υπουργέ της Εθνικής Άμυνας, εξηναγκάσθη σε παραίτηση Αντισμήναρχος ή Σμήναρχος, διότι έκανε το έγκλημα να είναι Υπασπιστής του τότε Υπουργού Εθνικής Αμύνης του κ. Χαραλαμπόπουλου. Αλλά και μετέπειτα και Πλοίαρχος, ο οποίος μόλις έφθασε στο βαθμό του Πλοιάρχου, ικανότατος και Διοικητής φρεγάτας, απεστρατεύθη, διότι και αυτός ήταν Υπασπιστής του κ. Χαραλαμπόπουλου.</p>
          <p>Επ' αυτού όμως, κύριοι συνάδελφοι, θέλω να αναφέρω την αντίθεση που υπάρχει με εμάς. Όταν το ΠΑΣΟΚ το 1981 ανέλαβε τη διακυβέρνηση της Χώρας, ο τότε και σημερινός πάλι Πρωθυπουργός Ανδρέας Παπανδρέου με Υφυπουργό του τον κ. Δροσογιάννη παρέλαβε από τον αείμνηστο Ευάγγελο Αβέρωφ έναν αριθμό Υπασπιστών.</p>
          <p>Δεν πείραξε κανένα απ' αυτούς. Τους άφησε όλους στις θέσεις τους. Όσοι έφυγαν, δήλωσαν σε ποια μονάδα θέλουν να πάνε και μετατέθηκαν εκεί που το ζητήσανε. Τι έγινε όμως στις μετέπειτα κυβερνήσεις; Σας πληροφορώ ότι από τους υπασπιστές που υπηρέτησαν στα γραφεία των Υπουργών -και στο δικό μου όταν είχα την τιμή να είμαι στο Υπουργείο Εθνικής Άμυνας -και στου κ. Δροσογιάννη και στου κ. Χαραλαμπόπουλου, δεν παρέμεινε κανείς, καρατομήθηκαν αμέσως. Οι υπασπιστές, όμως, που ήταν στον αείμνηστο Αβέρωφ, παρέμειναν στις θέσεις τους και προήχθησαν και σε ανώτερους βαθμούς.</p>
          <p>Τι θέλει να απαντήσει ο κ. Σταθόπουλος, όταν ταξίαρχος ικανότατος είχε σταλεί στην Αμερική για μετεκπαίδευση με δαπάνες του Δημοσίου, επέστρεψε, και πήγε στη μεραρχία και αμέσως αποστρατεύθηκε;</p>
        </speech>
        <speech by="ioannis_stathopoulos" eId="debate_1993-12-01_speech_67">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Να σας απαντήσω τώρα;</p>
        </speech>
        <speech by="orestis_papastratis" eId="debate_1993-12-01_speech_68">
          <from>ΟΡΕΣΤΗΣ ΠΑΠΑΣΤΡΑΤΗΣ</from>
          <p>Όχι. Μετά.</p>
          <p>Όλα αυτά τα έξοδα που έκανε η Πολιτεία, για ποιο λόγο τα έκανε;</p>
          <p>Άρχισε και η επαναφορά αποστρατευθέντων επί των ημερών σας. Και δεν αρνούμαι εγώ ότι ορισμένοι αποστρατευθέντες πρέπει να επανέλθουν, να καλύψουν ορισμένες κενές θέσεις κατά την κρίση του Υπουργείου.</p>
          <p>Όμως, η δική σας θητεία έχει να κάνει με κάτι άλλο. Θα αναφέρω χωρίς ονόματα και χωρίς μεγάλο αριθμό -ο κ. Βαρβιτσιώτης τον ξέρει- ότι στην ΥΠΟΒΙ π.χ. επί των ημερών μας υπηρετούσε ένας στρατηγός και ένας ταξίαρχος. Σήμερα υπηρετούν ένας αντιστράτηγος, ένας ταξίαρχος και τέσσερις υποστράτηγοι επιπλέον ως υποδιευθυντές. Στο ΑΑΟΑ υπηρετούσε ένας στρατηγός, τώρα υπηρετούν τέσσερις. Στο Κέντρο Ερευνών υπηρετούσε ένας ταξίαρχος, τώρα δύο. Σταματάω, όμως, εδώ.</p>
          <p>Αγαπητοί συνάδελφοι, επαναλαμβάνω ότι η επαναφορά των αποστρατευθέντων είναι λογικό και δίκαιο θέμα και θα τους χρησιμοποιήσει όπως θέλει το Υπουργείο. Όμως, ο κ. Σταθόπουλος αναφέρθηκε ότι είχαμε κάνει σωρεία ανακλήσεων από την αποστρατεία. Τα νούμερα θα τα καταθέσω, αν θέλετε, να τα συζητήσουμε.</p>
        </speech>
        <speech by="ioannis_stathopoulos" eId="debate_1993-12-01_speech_69">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Δεν είπα αυτό.</p>
        </speech>
        <speech by="orestis_papastratis" eId="debate_1993-12-01_speech_70">
          <from>ΟΡΕΣΤΗΣ ΠΑΠΑΣΤΡΑΤΗΣ</from>
          <p>Τελειώνοντας -γιατί ο χρόνος δεν με παίρνει, θα δευτερολογήσω και θα μιλήσω και στο άρθρο 1- νομίζω ότι το νομοσχέδιο που κατέθεσε στη Βουλή ο κ. Αρσένης είναι ένα από τα πλέον δίκαια, τα πλέον αποκαταστατικά νομοσχέδια και το ψηφίζουμε με όλη μας τη δύναμη, γιατί είναι ηθικό θέμα η αποκατάσταση των αδικηθέντων αξιωματικών. Ευχαριστώ.</p>
        </speech>
        <scene>(Χειροκροτήματα από την Πτέρυγα του ΠΑ.ΣΟ.Κ.)
</scene>
        <speech by="nikolaos_katsaros" eId="debate_1993-12-01_speech_71">
          <from>Νικόλαος Κατσαρός</from>
          <p>Ο κ. Δροσογιάννης έχει το λόγο.</p>
        </speech>
        <speech by="ioannis_drosogiannis" eId="debate_1993-12-01_speech_72">
          <from>ΙΩΑΝΝΗΣ ΔΡΟΣΟΓΙΑΝΝΗΣ</from>
          <p>Κύριε Πρόεδρε, κυρίες και κύριοι συνάδελφοι, δεν είχα σκοπό να μιλήσω, όπως δεν μίλησα και στη διαρκή επιτροπή. Απ' αυτά όμως που άκουσα σήμερα, βλέπω ότι είναι αναγκαίο να μιλήσω.</p>
          <p>Το συζητούμενο νομοσχέδιο έχει ένα άρθρο και αφορά στην επαναφορά αξιωματικών από την αποστρατεία. Μόνο η Νέα Δημοκρατία δεν δικαιούται να έχει αντιρρήσεις, γιατί εκείνη το καθιέρωσε.</p>
          <p>Εμείς, κύριοι της Νέας Δημοκρατίας, ήλθαμε στην εξουσία, μετά από 50 χρόνια οργίου της Δεξιάς. Δεν βρήκαμε ίχνος δημοκρατίας. Εμάς, τους αξιωματικούς, μας χαρακτηρίζατε στα χαρτιά σας ημιακραίους, που σήμαινε ότι δεν μπορούσαμε να γίνουμε ούτε δόκιμοι. Αυτό είναι καθ' ομολογία του Ανωτάτου Στρατιωτικού Συμβουλίου το οποίο διετήρησα όταν έγινα Αναπληρωτής Υπουργός Άμυνας. Και έχετε σήμερα -να μην πω τι- τουλάχιστον το θάρρος και έρχεσθε εδώ στο Κοινοβούλιο και αντιτίθεσθε σε εκείνα τα οποία σεις καθορίσατε.</p>
          <p>Δεν εφέραμε εμείς, κύριε Βαρβιτσιώτη, μετά από 50 χρόνια ούτε έναν απόστρατο. Τώρα υπηρετούν ανακεκλημένοι πλέον των 130 αξιωματικών ανωτάτης βαθμίδας. Μη διαμαρτύρεσθε λοιπόν.</p>
        </speech>
        <speech by="nikolaos_athanasopoulos" eId="debate_1993-12-01_speech_73">
          <from>ΝΙΚΟΛΑΟΣ ΑΘΑΝΑΣΟΠΟΥΛΟΣ</from>
          <p>Ταγματασφαλίτες ήταν.</p>
        </speech>
        <speech by="antonios_drosogiannis" eId="debate_1993-12-01_speech_74">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Σε ποιο Σώμα, λοιπόν, διαμαρτύρεσθε; Εμείς ήλθαμε από άλλο πλανήτη και δεν ξέρουμε τι όργια έχετε κάνει;</p>
        </speech>
        <speech by="ioannis_barbitsiotis" eId="debate_1993-12-01_speech_75">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Αν πείτε ονόματα....</p>
        </speech>
        <speech by="antonios_drosogiannis" eId="debate_1993-12-01_speech_76">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Δεν θέλετε ονόματα; Γιατί, κύριε Βαρβιτσιώτη, δεν θέλετε ονόματα. Απών ήσασθε;</p>
        </speech>
        <speech by="ioannis_barbitsiotis" eId="debate_1993-12-01_speech_77">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Πέστε τα, θα πω και εγώ. Είναι όμως προς το συμφέρον του Σώματος των αξιωματικών αυτό;</p>
        </speech>
        <speech by="antonios_drosogiannis" eId="debate_1993-12-01_speech_78">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Με συγχωρείτε καθήστε κάτω. Μη με διακόπτετε και προπαντός μην εκνευρίζεσθε. Δεν έχετε λόγο να εκνευρίζεσθε.</p>
        </speech>
        <speech by="ioannis_barbitsiotis" eId="debate_1993-12-01_speech_79">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Μαζί σας ποτέ.</p>
        </speech>
        <speech by="antonios_drosogiannis" eId="debate_1993-12-01_speech_80">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Και μην κάνετε το θηρίο εδώ μέσα, να το κάνατε τότε που κλαίγατε. Σας παρακαλώ. Αφήστε τις θηριωδίες εδώ μέσα. Σας παρακαλώ.</p>
        </speech>
        <speech by="nikolaos_katsaros" eId="debate_1993-12-01_speech_81">
          <from>Νικόλαος Κατσαρός</from>
          <p>Σας παρακαλώ, κύριοι.</p>
        </speech>
        <speech by="antonios_drosogiannis" eId="debate_1993-12-01_speech_82">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Σας παρακαλώ.</p>
        </speech>
        <speech by="nikolaos_katsaros" eId="debate_1993-12-01_speech_83">
          <from>Νικόλαος Κατσαρός</from>
          <p>Συνεχίστε, παρακαλώ, κύριε Δροσογιάννη.</p>
        </speech>
        <speech by="antonios_drosogiannis" eId="debate_1993-12-01_speech_84">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Ο πρώην Υφυπουργός Εθνικής Άμυνας κ. Σταθόπουλος ανέφερε επωνύμως. Εγώ δεν κάνω ποτέ χρήση ονομάτων, είναι για μένα θέμα αρχής.</p>
          <p>Προέρχομαι από τις Ένοπλες Δυνάμεις και τις σέβομαι. Ο τέως Υφυπουργός κ. Σταθόπουλος προηγουμένως αναφέρθηκε επωνύμως και νομίζω ανακριβώς για να μην πω τίποτε βαρύτερο. Μίλησε για τον κ. Μακέδο, επωνύμως.</p>
          <p>Κύριε Σταθόπουλε, τους μνημονεύσατε έναν-έναν και είπατε ότι για να γίνει ο κ. Μακέδος απεστρατεύσαμε 180 αξιωματικούς. Και σας ερωτώ, πόσοι αποστρατεύοντο κατά μέσο όρο κάθε χρόνο από το σύνολο της Αεροπορίας; Τα λέω αυτά γιατί δεν μπορείτε εδώ να δημιουργείτε ψευδείς εντυπώσεις.</p>
        </speech>
        <speech by="ioannis_stathopoulos" eId="debate_1993-12-01_speech_85">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Δεν είναι ψευδείς. Η γλώσσα των αριθμών είναι αδιάψευστη.</p>
        </speech>
        <speech by="nikolaos_katsaros" eId="debate_1993-12-01_speech_86">
          <from>Νικόλαος Κατσαρός</from>
          <p>Σας παρακαλώ μη διακόπτετε, κύριε Σταθόπουλε.</p>
        </speech>
        <speech by="antonios_drosogiannis" eId="debate_1993-12-01_speech_87">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Είναι ψευδέστατη και θέλω να φέρετε εδώ τα στοιχεία που έχετε, ποίοι προηγούντο. Να καταθέσετε στη Βουλή των Ελλήνων ποίοι προηγούντο του κ. Μακέδου, επειδή τον αναφέρατε επωνύμως. Ποίοι ήταν αυτοί οι 180;</p>
        </speech>
        <speech by="ioannis_stathopoulos" eId="debate_1993-12-01_speech_88">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Δεν είπα 180.</p>
        </speech>
        <speech by="antonios_drosogiannis" eId="debate_1993-12-01_speech_89">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Το είπατε και είναι γραμμένο στα Πρακτικά. Δεν μπορείτε να τα αλλοιώσετε. Ό,τι είπατε είναι καταγεγραμμένο.</p>
        </speech>
        <speech by="ioannis_stathopoulos" eId="debate_1993-12-01_speech_90">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Να σας πω πόσοι ήταν.</p>
        </speech>
        <speech by="antonios_drosogiannis" eId="debate_1993-12-01_speech_91">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Δεν θέλω να μου πείτε τίποτα. Θα δευτερολογήσετε και τότε θα τα πείτε.</p>
        </speech>
        <speech by="ioannis_stathopoulos" eId="debate_1993-12-01_speech_92">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Ήταν 75, για τον ακριβή αριθμό.</p>
        </speech>
        <speech by="nikolaos_katsaros" eId="debate_1993-12-01_speech_93">
          <from>Νικόλαος Κατσαρός</from>
          <p>Κύριε Σταθόπουλε, σας παρακαλώ μη διακόπτετε.</p>
        </speech>
        <speech by="antonios_drosogiannis" eId="debate_1993-12-01_speech_94">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Είναι γραμμένο στα Πρακτικά και τώρα δεν μπορείτε να τα αλλοιώσετε. Μου τα έχετε αλλοιώσει μία φορά τα Πρακτικά εδώ, όχι εσείς, ο τέως Υπουργός. Τώρα όμως δεν μπορεί. Είναι γραμμένο και θα δούμε τι είπατε. Εδώ γράφονται όλα.</p>
          <p>Και επειδή μιλήσατε για αδικίες, γιατί άκουσα πολλά σήμερα, πάρα πολλά, θέλω να σας πω ότι δεν στέκει αυτό που είπατε ότι αδικήθηκαν από μας αξιωματικοί. Θα σας θυμίσω αυτό που είπε προηγουμένως ο κ. Παπαστρατής ότι διατήρησα τον υπασπιστή που βρήκα για χρονικό διάστημα 1,5 με 2 χρόνια. Τώρα τον αποστρατεύσατε, όχι εσείς, γιατί σεις δεν κυβερνάγατε, κυβερνούσε ο Γρυλλάκης και οι απόστρατοι της οδού Ρηγίλλης. Αυτοί κυβερνούσαν.</p>
        </speech>
        <scene>(Χειροκροτήματα από την Πτέρυγα του ΠΑ.ΣΟ.Κ.)</scene>
        <speech by="antonios_drosogiannis" eId="debate_1993-12-01_speech_95">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>.</p>
          <p>Και τον αποστρατεύσατε όχι γιατί δεν ήταν ικανός, ήταν ικανότατος και ανήκε στο χώρο σας. Όμως δεν ήταν πράκτορας του Γρυλλάκη. Περίμενε ο κ. Γρυλλάκης να πάει αυτός ο αξιωματικός που ήταν ικανότατος -και το είπα στους αντιστράτηγους το Πάσχα που πήγα εκπροσωπώντας το σημερινό Πρωθυπουργό- να του δώσει αναφορά. Ποιον άλλο είχατε να κάνετε ανώτατο; Γιατί τον αποστρατεύσατε; Διότι ήταν δικός μου υπασπιστής. Ήθελαν οι κύριοι της Ρηγίλλης να πηγαίνει να δίνει αναφορά. Να πει τι; Τι έβλεπε στο Υπουργείο Εθνικής Άμυνας για να τους πει; Ποια ήταν η μεροληψία;</p>
          <p>Επαίρεται ο κ. Σταθόπουλος γιατί εισήγαγε, όπως είπε, τις εξετάσεις στην Ανωτέρα Σχολή Πολέμου.</p>
          <p>Τι βρήκατε, κύριε Σταθόπουλε; Βρήκατε τη δυνατότητα να μπαίνουν όλοι οι αξιωματικοί στη Σχολή Πολέμου χωρίς εξετάσεις και το καταργήσατε; Θέλετε να σας πω γιατί το καταργήσατε; Για να καθιερώσετε τη νεοδημακρατική αξιοκρατία, που ξέρετε ποια είναι, θα μπαίνουν μόνο όσοι θέλουμε εμείς να προαχθούν. Γι' αυτό τις καταργήσατε. Να μην έρχεσθε εδώ πέρα, να μας δημιουργείτε ψεύτικες εντυπώσεις.</p>
          <p>Πότε είναι καλύτερα, όταν μπαίνει ο αξιωματικός χωρίς καμία εξέταση και περνούν όλοι ή όταν τους βάζετε κατ' επιλογή; Είπατε προηγουμένως ότι οι αρχηγοί κατέβηκαν στις εκλογές. Ναι, κύριε Σταθόπουλε, κατέβηκαν στις εκλογές. Είναι δημοκρατικό δικαίωμα, κατοχυρωμένο από το Σύνταγμα. Όλοι οι Έλληνες έχουν ίσα δικαιώματα. Ποιος όμως επέβαλε ή ποιανού ο διευθυντής του γραφείου του ήρθε στη Λαμία, για να κατευθύνει τις εκλογές στο Καρπενήσι και κατά ποία λογική;</p>
        </speech>
        <speech by="nikolaos_katsaros" eId="debate_1993-12-01_speech_96">
          <from>Νικόλαος Κατσαρός</from>
          <p>Ο κ. Βαρβιτσιώτης, ως Κοινοβουλευτικός Εκπρόσωπος της Νέας Δημοκρατίας, έχει το λόγο.</p>
        </speech>
        <speech by="ioannis_barbitsiotis" eId="debate_1993-12-01_speech_97">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Όχι, κύριε Πρόεδρε, επί προσωπικού θέματος ζητάω το λόγο.</p>
        </speech>
        <speech by="nikolaos_katsaros" eId="debate_1993-12-01_speech_98">
          <from>Νικόλαος Κατσαρός</from>
          <p>Να μας εξηγήσετε εις τι συνίσταται το προσωπικό σας θέμα.</p>
        </speech>
        <speech by="ioannis_barbitsiotis" eId="debate_1993-12-01_speech_99">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, στη "γλαφυρή" αγόρευση του κ. Δροσογιάννη παρεμβλήθηκε μία φράση, η οποία βεβαίως είχε προσωπική αιχμή εναντίον μου. Συγκεκριμένα είπε "μην κάνετε εδώ μέσα το λιοντάρι, να το κάνατε εκεί που κλαίγατε". Αναφέρεται προφανώς στη στιγμή που αποχαιρετούσα την ηγεσία του Υπουργείου Εθνικής Αμύνης και πράγματι ήμουν συγκινημένος. Σ' αυτό αναφέρεται;</p>
        </speech>
        <speech by="nikolaos_katsaros" eId="debate_1993-12-01_speech_100">
          <from>Νικόλαος Κατσαρός</from>
          <p>Θα δώσει μία εξήγηση ο κ. Δροσογιάννης.</p>
        </speech>
        <speech by="antonios_drosogiannis" eId="debate_1993-12-01_speech_101">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Έχει δίκιο ο κ. Βαρβιτσιώτης. Λυπάμαι πραγματικά, που αναγκάστηκα να το πω, αλλά πεταχτήκατε κατά τέτοιο τρόπο, που δεν αρμόζει στο χαρακτήρα σας. Είσθε ευαίσθητος, γι' αυτό το είπα, για τη συγκίνησή σας. Είδα το θέαμα από την τηλεόραση και δε μου άρεσε. Αλλιώς πήγατε στο Υπουργείο, με άλλη φόρα, οικογενειακώς και αλλιώς φύγατε. Πίστευα ότι φεύγετε συγκινημένος για το κατάντημα που αφήσατε τις Ένοπλες Δυνάμεις. Λυπούμαι που το λέω, αλλά έτσι είναι.</p>
        </speech>
        <speech by="ioannis_barbitsiotis" eId="debate_1993-12-01_speech_102">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, δεν θα αντιδικήσω με τον κ. Δροσογιάννη, ο οποίος έχει γνωστό παρελθόν, αφού χειροδίκησε και εναντίον χωροφύλακα.</p>
          <p>(Θόρυβος από την Πτέρυγα του ΠΑ.ΣΟ.Κ.)</p>
          <p>Δεν πρόκειται λοιπόν να αντιδικήσω με τον κ. Δροσογιάννη, αλλά θα ήθελα να θυμηθεί ο ίδιος τι αναμνήσεις έχει αφήσει στο Υπουργείο Εθνικής Αμύνης. Τον ξέρουν όλοι οι συνάδελφοι του ΠΑ.ΣΟ.Κ. για τη συμπεριφορά του, και γνωρίζουν τους τρόπους με τους οποίους προσπάθησε να επιβάλει τις απόψεις του...</p>
        </speech>
        <speech by="antonios_drosogiannis" eId="debate_1993-12-01_speech_103">
          <from>ΑΝΤΩΝΙΟΣ ΔΡΟΣΟΓΙΑΝΝΗΣ</from>
          <p>Μακάρι να άφηνες κι εσύ τις ίδιες...</p>
        </speech>
        <speech by="nikolaos_katsaros" eId="debate_1993-12-01_speech_104">
          <from>Νικόλαος Κατσαρός</from>
          <p>Παρακαλώ, κύριε Δροσογιάννη. Κι εσείς, κύριε Βαρβιτσιώτη, τελειώνετε.</p>
        </speech>
        <speech by="ioannis_barbitsiotis" eId="debate_1993-12-01_speech_105">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Μία λέξη μόνο, κύριε Πρόεδρε. Είμαι περήφανος για το έργο που επιτελέστηκε επί 3,5 χρόνια στο Υπουργείο Εθνικής Αμύνης.</p>
        </speech>
        <speech by="nikolaos_katsaros" eId="debate_1993-12-01_speech_106">
          <from>Νικόλαος Κατσαρός</from>
          <p>Κύριοι συνάδελφοι, νομίζω ότι διευθετήθη το πρόβλημα μετά και τις εξηγήσεις που δόθηκαν εκατέρωθεν. Δεν υπάρχει προσωπικό και καλείται ο κ. Μπαντουβάς στο Βήμα.</p>
        </speech>
        <speech by="konstantinos_mpantoubas" eId="debate_1993-12-01_speech_107">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Κυρίες και κύριοι συνάδελφοι, φορτίστηκε η ατμόσφαιρα του Κοινοβουλίου, διότι οι συνάδελφοι της Νέας Δημοκρατίας έχουν λίγο απομακρυνθεί από την ιστορική πραγματικότητα και έχουν μπερδέψει λιγάκι τους ρόλους τους. Ο λαός σ' αυτές τις περιπτώσεις λέει ότι: "Θα πρέπει στο σπίτι του κρεμασμένου να αποφεύγουμε να μιλούμε για σκοινί και για σαπούνι".</p>
        </speech>
        <speech by="nikolaos_katsaros" eId="debate_1993-12-01_speech_108">
          <from>Νικόλαος Κατσαρός</from>
          <p>Κύριε Μπαντουβά, θα παρακαλέσω πάρα πολύ όλους τους συναδέλφους να περιο-</p>
          <p>ρισθούμε στο νομοσχέδιο, για να κάνουμε και εποικοδομητικό διάλογο. Διότι οι προσωπικές αναφορές, έστω και με κάποια γενικότητα, δημιουργούν πρόβλημα, δημιουργούν προσωπικά θέματα και ξεστρατίζει όλη η συζήτηση.</p>
        </speech>
        <speech by="konstantinos_mpantoubas" eId="debate_1993-12-01_speech_109">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Ευχαριστώ. Μου χρωστάτε ένα λεπτό, μην το ξεχάσετε.</p>
          <p>Θα έπρεπε, πραγματικά, η συζήτηση να διεξαχθεί -και ελπίζω ότι έτσι τελικά θα εξελιχθεί- σε ήπιο κλίμα. Γιατί το θέμα, το οποίο σήμερα συζητείται, άπτεται καίρια των Ενόπλων Δυνάμεών μας. Οι Ένοπλες Δυνάμεις είναι ένας χώρος ευαίσθητος, ένας χώρος ο οποίος δε θα πρέπει να έχει ετικέτες, ταυτότητες και χρώματα πολιτικά και κομματικά σε κάθε περίπτωση, σε κάθε χώρα, σε κάθε λαό, κατά μείζονα λόγο στη Χώρα μας, στην Ελλάδα, στη μικρή αυτή χώρα των 10 εκατ., η οποία περιβάλλεται πανταχόθεν από εχθρούς και απειλείται καθημερινά από κινδύνους, που απειλούν την ισοπέδωσή της. Κινδύνους, στους οποίους έχει να αντιτάξει κυρίως την ψυχική δύναμη του Λαού και τις Ένοπλές του Δυνάμεις.</p>
          <p>Θα έπρεπε, επίσης, να γνωρίζουμε ότι στην Ελλάδα οσάκις η πολιτική ανεμείχθη κατά τρόπο σκανδαλώδη στις Ένοπλες Δυνάμεις, το τίμημα υπήρξε βαρύτατο. Έχουν καταγραφεί 40 κινήματα στην ιστορία της νεώτερης Ελλάδος, από τα οποία 15 και πλέον υπήρξαν αιματηρότατα. Και είχαμε σ' ένα απ' αυτά κόστος -όχι μόνο αναφερόμενος στην ευτυχία, στην οικονομία και στην πολιτική ομαλότητα της Χώρας, αλλά και ακρωτηριασμό του εθνικού κορμού στην Κύπρο. Αυτό δεν πρέπει να το ξεχνάμε.</p>
          <p>Και πάντα θυμάμαι εκείνο που έλεγε ο αείμνηστος Πρόεδρος Σοφοκλής Βενιζέλος: "Μακριά τα χέρια από το στρατό". Βεβαίως, το νομοσχέδιο που συζητείται σήμερα είναι μια επέμβαση ή παρέμβαση, στην εξέλιξη του στελεχιακού δυναμικού των Ενόπλων Δυνάμεων, που δεν είναι ορθόδοξη. Είναι όμως αναγκαίο κακό και είναι συνέπεια της πολιτικής, που εσείς σαν παράταξη εφαρμόσατε σ' αυτόν τον Τόπο, από της υπάρξεως, της συστάσεως της νεότερης Ελλάδος μέχρι σήμερα. Και από την περίοδο προ του Ελευθερίου Βενιζέλου ακόμη, οι παρεμβάσεις σας στο στρατό, η επιμονή σας να μετατρέπετε το χώρο αυτό τον τόσο νευραλγικό και τόσο ευαίσθητο εθνικά, σε εκτροφείο και φυτώριο κομματικών σας επιδιώξεων και στελεχών, οδήγησαν πάντοτε σε παρενέργειες το θεσμό. Και βεβαίως, η δημοκρατία πρέπει να έχει και έχει δικλείδες ασφαλείας και μία απ' αυτές τις δικλείδες, είναι η σημερινή νομοθετική ρύθμιση, η οποία παρέχει τη δυνατότητα στη σημερινή Κυβέρνηση να επαναπροσανατολίσει σωστά την ηγεσία των Ενόπλων Δυνάμεων.</p>
          <p>Εσείς, κύριοι, είστε εκείνοι οι οποίοι δημιουργούσατε πάντοτε αναταράξεις στον νευραλγικό αυτόν τομέα. Υπήρχε -για ν' αναφερθούμε στο εγγύς παρελθόν- το εκτροφείο των Ανακτόρων. Υπήρχε επίσης η χρυσοτόκος όρνιθα του αντικομουνιστικού κινδύνου και πολέμου, η οποία βεβαίως σήμερα δεν υπάρχει και αυτό σας στέρησε μια δυνατότητα να στρατολογείτε κομματικά όργανα στην κορυφή της πυραμίδος των Ενόπλων Δυνάμεων.</p>
          <p>Είχατε καταφέρει με διάφορους τρόπους, με διάφορα σχέδια, με τα περίφημα σχέδια, τις οργανώσεις ΑΣΠΙΔΑ, ΠΕΡΙΚΛΗ, και τόσες άλλες, να ελέγχετε κομματικά το Στρατό. Και πάντοτε, δε διστάσατε στο βωμό του στυγνού κομματικού σας συμφέροντος να θυσιάζετε τα μείζονος σημασίας εθνικά συμφέροντα, τα οποία εθίγοντο με την κομματικοποίηση των Ενόπλων μας Δυνάμεων.</p>
          <p>Ακόμη και στην προηγούμενη κυβερνητική σας θητεία επαναφέρατε στρατιές ολόκληρες από αποστράτους. Επαναφέρατε βεντέτες της δικτατορίας, όχι εκείνους, οι οποίοι είχαν υπηρετήσει την τυραννία σε επουσιώδεις θέσεις, αλλά εκείνους, οι οποίοι ενσυνείδητα την εστήριξαν, τα πρωτοπαλίκαρα της Απριλιανής δικτατορίας. Τους δώσατε από έναν έως τρεις βαθμούς, τους επαναφέρατε στην ενεργό υπηρεσία και δεν αναφέρω ονόματα όχι γιατί φοβάμαι πως αυτό θα ενοχλήσει τον κ. Βαρβιτσιώτη, να ενοχληθεί όσο θέλει ο κ. Βαρβιτσιώτης, δεν το κάνω διότι εγώ νομίζω ότι έτσι επιβάλει το συμφέρον, να μην το κάνω- δεν αναφέρομαι σε ονόματα, παρόλο που η Δημοκρατία ελέγχουσα έχει και υπογραφή και όνομα και δεν πρέπει να διστάζει να το θέτει εκεί που χρειάζεται. Γιατί θα πρέπει, επιτέλους, εκείνοι οι οποίοι αποτελούν πρόβλημα για τη λειτουργία της να εντοπίζονται, να καυτηριάζονται και να είναι γνωστοί στον Ελληνικό Λαό.</p>
          <p>Σήμερα, κύριοι, έχουμε στην κορυφή των Ενόπλων Δυνάμεων, άτομα τα οποία τα γνωρίζετε, διότι πολλοί εξ υμών υπήρξατε κορυφαία στρατιωτικά στελέχη. Διοικηταί των Μονάδων Αλεξιπτωτιστών του Λεκανοπεδίου, που είχαν σαν προορισμό τη στήριξη του καθεστώτος του Ιωαννίδη και είναι σήμερα στην κορυφή των Ενόπλων μας Δυνάμεων και στον τομέα ασφάλειας των Ενόπλων Δυνάμεων, στο Α/2. Και μη μου πείτε ότι διακατεχόμεθα εμείς από πνεύμα μισαλλοδοξίας, διότι εμείς τους κρατήσαμε. Κακώς έκανε το ΠΑ.ΣΟ.Κ., κάκιστα, αλλά τους κράτησε όμως ο κ. Δροσογιάννης στο βαθμό του Στρατηγού σε νεκρές θέσεις. Εσείς όμως τους δώσατε και πόστα, τα οποία αποτελούν πρόκληση για τους ευόρκους αξιωματικούς και κίνδυνο, ο οποίος αυτήν τη στιγμή μπορεί να μην είναι έντονος και ορατός λόγω των διεθνών συνθηκών, αλλά όμως είναι πάντα υπαρκτός. Να, γιατί ήταν αναγκαίο κακό για την Κυβέρνηση του ΠΑΣΟΚ σήμερα να προσφύγει σ' αυτήν τη νομοθετική ρύθμιση για να εξασφαλίσει μια στοιχειώδη ισορροπία συσχετισμών στην κορυφή της πυραμίδος, η οποία θα επιτρέψει την εύρυθμη λειτουργία του Στρατεύματος, η οποία θα επενεργήσει και θα λειτουργήσει σαν δικλείδα εκτόνωσης και ασφάλειας, για να επέλθει νηνεμία, γαλήνη και ομοψυχία στο Στρατό. Τον έχετε μετατρέψει σε κομματικό σας όργανο και προσπαθήσατε να μετατρέψετε τους αξιωματικούς σε πραιτοριανούς της Νέας Δημοκρατίας. Όμως, πέρασαν οι εποχές εκείνες, που θα μπορούσατε με τέτοια όργανα να κατευθύνετε το έντιμο Σώμα των Ελλήνων Αξιωματικών.</p>
          <p>Επαναλαμβάνω, ότι σήμερα δεν υπάρχει το εκτροφείο των Ανακτόρων και του αντικομουνιστικού κινδύνου. Σήμερα, υπάρχουν -και αυτά επιτακτικά, ορατά- τα εθνικά προβλήματα, Υπάρχει ο Τούρκος, υπάρχει ο Βορράς, υπάρχει η Κύπρος. Η πολιτική σας στους τομείς αυτούς έχει βαθμολογηθεί από το στελεχιακό δυναμικό των Ενόπλων Δυνάμεων με βαθμό κάτω της βάσεως. Δε θέλω να θίξω ουδενός τον πατριωτισμό και δε διατείνομαι ότι ο δικός μου πατριωτισμός είναι υπέρτερος του δικού σας. Όμως αυτή είναι η εντύπωση που έχει εκπέμψει η πολιτική σας και στο Λαό και στις Ένοπλες Δυνάμεις. Και είμαι βέβαιος ότι οι μεταβολές αυτές, οι οποίες είναι αναγκαίες και πρέπει να γίνουν, θα είναι πολύ ευεργετικές και θετικές για την περαιτέρω πορεία και προοπτική του Στρατού μας και έτσι πιστεύω ότι πραγματικά υπηρετείται και το ευρύτερο συμφέρον της κοινοβουλευτικής δημοκρατίας. Εξυπηρετείται επίσης, το συμφέρον των Ενόπλων Δυνάμεων και προπαντός, το ύπατο, το κορυφαίο συμφέρον του Έθνους. Αυτό αποτελεί αμετακίνητη πίστη.</p>
          <p>Δε θα εδίσταζα να καυτηριάσω οποιαδήποτε ενέργεια έστω και αν προήρχετο από την Κυβέρνηση και από την Παράταξη, στην οποία έχω την τιμή να συμμετέχω, αν θα επίστευα, έστω ελάχιστα, ότι αυτό θα είχε αρνητικές επιπτώσεις για την προοπτική του Ελληνικού Στρατού.</p>
          <p>Κύριε Υπουργέ, βεβαίως θα πρέπει να είναι περιορισμένη η χρήση αυτού του δικαιώματος, το οποίο μετά από λίγο θα έχετε στα χέρια σας. Να είναι περιορισμένη και λελογισμένη.</p>
          <p>Όμως, όπου είναι αναγκαία πρέπει να γίνει. Και πρέπει να γίνει απλόχερα, για να έχει αντίκρισμα ηθικό και ευεργετικό για το Στρατό και το Έθνος. Υπάρχει το πρόβλημα των ανωτέρων αξιωματικών, των μικροτέρων στο βαθμό, του ταξιάρχου και κάτω, οι οποίοι αδικήθηκαν και εξαναγκάστηκαν σε παραίτηση. Οφείλει η Δημοκρατία, δεν είναι προσφορά ούτε είναι ρουσφέτι, ούτε είναι ελεημοσύνη, είναι στοιχειώδης υποχρέωση της Δημοκρατίας να τους αποκαταστήσει και να τους ικανοποιήσει, αλλά με τις διαδικασίες οι οποίες ελπίζω ότι θα είναι, όπως και η σημερινή, άψογες και οι οποίες θα γίνουν, όταν θα ωριμάσει το πρόβλημα.</p>
          <p>Επίσης, δε με ενδιαφέρει το θέμα της οικονομικής αποκα-</p>
          <p>τάστασης, κύριε Υπουργέ. Αποτελεί προσβολή για το Σώμα των Ελλήνων αξιωματικών αν το πρόβλημά τους είναι να πάρουν ένα βαθμό συνταξιοδοτικό ή μια λιμουζίνα. Και έχει προκαλέσει αλγεινή εντύπωση στα στελέχη των Ενόπλων Δυνάμεων εκείνο το οποίο συνέβη επί Νέας Δημοκρατίας, να επανέλθει στρατιά αποστράτων, οι οποίοι να προκαλούν και την κοινή γνώμη, αλλά κυρίως τους συναδέλφους τους, με τις απαστράπτουσες λιμουζίνες τους να προχωρούν στην Πρωτεύουσα.</p>
          <p>Λυπούμαι γιατί ο χρόνος είναι περιορισμένος και δεν μπορούμε να επεκταθούμε, όμως νομίζω ότι είναι χρέος να υπερψηφισθεί αυτό το νομοσχέδιο, το οποίο, επαναλαμβάνω, θα είναι ευεργετικό και για το Έθνος και για τη Δημοκρατία.</p>
        </speech>
        <scene>(Χειροκροτήματα από την Πτέρυγα του ΠΑ.ΣΟ.Κ.)
</scene>
        <speech by="nikolaos_katsaros" eId="debate_1993-12-01_speech_110">
          <from>Νικόλαος Κατσαρός</from>
          <p>Ο κ. Μπέης έχει το λόγο.</p>
          <p>Απών, διαγράφεται.</p>
          <p>Ο κ. Βουνάτσος έχει το λόγο.</p>
          <p>ΔΗΜΗΤΡΙΟΣ ΒΟΥΝΑΤΣΟΣ Νομίζω, κύριε Πρόεδρε, ότι η συζήτηση πήρε διαστάσεις που δε θα έπρεπε. Αναφέρθηκαν εδώ, απ’ όσους ομιλητές πήραν το λόγο θέματα που αφορούν το σύνολο των προβλημάτων των Ενόπλων Δυνάμεων.</p>
          <p>Η στόχευση του νομοσχεδίου του ενός και μόνο άρθρου είναι περιορισμένη και ακριβής. Δίνεται η δυνατότητα στον Υπουργό Εθνικής Άμυνας, να προτείνει στο ΚΥΣΕΑ την επαναφορά στην ενέργεια περιορισμένου αριθμού ανωτάτων αξιωματικών των Ενόπλων Δυνάμεων. Αυτό δεν είναι πρακτική όλων των κοινοβουλευτικών κυβερνήσεων και στην Ελλάδα και στο εξωτερικό; Δεν πρέπει η Κυβέρνηση να μπορεί να συνεργάζεται με κάποιους ανωτάτους αξιωματικούς;</p>
          <p>Απ εκεί και πέρα τα όσα έθεσε ο κ. Σταθόπουλος -και λυπούμαι που αναφέρομαι στον εξαίρετο συνάδελφο- δεν είχαν θέση και πυροδότησαν οξύνσεις ανεπίτρεπτες, γιατί όλοι και ηλικία έχουμε και νουν έχουμε.</p>
          <p>Και πίστευα εγώ, ένας εκ των νεοτέρων εν πάση περιπτώσει, ότι είχαμε συνειδητοποιήσει την ταλαιπωρία του Έθνους από τέτοιες εμφύλιες έριδες με μοχλό τις Ένοπλες Δυνάμεις. Αλλά ειλικρινά, κύριε Πρόεδρε, δεν μπορώ να μη θυμηθώ σαν μία ελάχιστη ανταπάντηση στον κ. Σταθόπουλο, το " Στρατηγέ Φλήτ ιδού ο Στρατός σας!". Για ποιον ελέγχθη αυτό;</p>
          <p>"Σας ανήκω και μου ανήκετε", κάποτε ο Γλύξμπουργκ Παύλος έλεγε και το κάποτε δεν ήταν πολύ μακριά. Ο ΙΔΕΑ, οι ταλαιπωρίες της Μέσης Ανατολής, η πρόσφατη δικτατορία, είναι αυτά που μπορώ να θυμηθώ τώρα. Σε ό,τι αφορά τον εκ Λέσβου ορμώμενο κύριο συνάδελφο, τον εντριφήσαντα εις το Μαρξισμό και Λενινισμό -και λυπούμαι που είναι απών- και τον ομιλήσαντα για αξιοκρατία στις Ένοπλες Δυνάμεις, ήθελα να του έλεγα: Αυτοί οι αξιωματικοί, σε όποια χρονική στιγμή ή οποιοσδήποτε από εμάς, είναι άμοιρος του κοινωνικού περιγύρου από τον οποίον προερχόμαστε; Είναι η συνείδηση του ανθρώπου που καθορίζει το "είναι" του ή η κοινωνική και πολιτική συνείδηση που καθορίζει και τους αξιωματικούς τη συγκεκριμένη χρονική στιγμή;</p>
          <p>Δε γεννηθήκαμε, κύριε Κόρακα, σήμερα ουδέ από παρθενογένεση, όπως και οι αξιωματικοί του παρελθόντος. Και επιτέλους, αν θέλετε να ομιλήσετε για αξιοκρατία, οφείλετε να σκεφθείτε ποιοι επέβαλαν την αναξιοκρατία.</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Γ' Αντιπρόεδρος της Βουλής κ. ΠΑΝΑΓΙΩΤΗΣ ΣΓΟΥΡΙΔΗΣ)
</scene>
        <speech by="panagiotis_sgouridis" eId="debate_1993-12-01_speech_111">
          <from>Παναγιώτης Σγουρίδης</from>
          <p>Το λόγο έχει ο κ. Παπαδόγγονας.</p>
        </speech>
        <speech by="alexandros_papadoggonas" eId="debate_1993-12-01_speech_112">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Κυρίες και κύριοι συνάδελφοι, εκείνο στο οποίο νομίζω ότι συμφωνούμε όλοι, μηδενός εξαιρουμένου, είναι ότι η Χώρα μας υπό τας παρούσας συνθήκας, κυρίως λόγω του Βαλκανικού περίγυρου, διέρχεται μια φάση η οποία άπτεται ευθέως του αξιομάχου των Ενόπλων μας Δυνάμεων, το οποίο αξιόμαχο των Ενόπλων Δυνάμεων θα πρέπει να το διατηρήσουμε όλοι ως κόρην οφθαλμού.</p>
          <p>Και επειδή οι συνάδελφοι οι προερχόμενοι από τις Ένοπλες Δυνάμεις γνωρίζουν πως εξασφαλίζεται αυτό το αξιόμαχο των Ενόπλων Δυνάμεων, θα ήθελα να συμφωνήσουμε επίσης επί μιας βασικής αρχής, κυρίως της σύμπνοιας η οποία πρέπει να</p>
          <p>υπάρχει στις Ένοπλες Δυνάμεις και του ακομματισμού. Ένοπλες Δυνάμεις οι οποίες κομματίζονται δεν είναι αξιόμαχες, δεν έχουν υψηλό ηθικό και έχουν ηγεσίες, και αξιωματικούς, οι οποίοι αλληλοϋποβλέπονται και αισθάνονται την ανάγκη, εφόσον εμείς καθιερώνουμε τέτοιες πρακτικές να προσδένονται στο άρμα των διαφόρων κομμάτων, ούτως ώστε στις περιπτώσεις κατά τις οποίες κυβερνάει το κόμμα τους, θα είναι στην ηγεσία, ή θα προάγονται κατευθυνόμενοι προς την ηγεσία. Στην αντίθετη περίπτωση, θα προσβλέπουν ότι και αποστρατευόμενοι, θα έλθει κάποια στιγμή που το δικό τους το κόμμα, θα τους επαναφέρει στις ανώτατες θέσεις. Πρέπει να σας διαβεβαιώσω- και αυτό, είναι φανερό, και δεν επιδέχεται καμιά αντίρρηση ότι τις ηγεσίες τις οποίες δημιούργησε το ΠΑ.ΣΟ.Κ. κατά τη διάρκεια των 8ετών που διακυβέρνησε τον Τόπο, τις δημιούργησε από αξιωματικούς οι οποίοι σταδιοδρόμησαν κανονικά στους ανωτάτους βαθμούς επί των κυβερνήσεων της Νέας Δημοκρατίας. Τινές δε εξ αυτών, όπως συνέβη στο ναυτικό, είναι αξιωματικοί οι οποίοι επανήλθαν επί Νέας Δημοκρατίας και μάλιστα από αυτούς οι οποίοι δεν είχαν απομακρυνθεί μετά την 21η Απριλίου, αλλά προ της 21ης Απριλίου και εν συνεχεία ανέπτυξαν μια αντιστασιακή δραστηριότητα.</p>
          <p>Συνεπώς η Νέα Δημοκρατία, παρά τα όσα για να δικαιολογηθεί αυτό το σχέδιο νόμου ελέχθησαν στην Αίθουσα αυτή, δεν έδρασε κομματικά κατά την διάρκεια που διακυβέρνησε τον Τόπο έστω ομιλώντας για τα 3,5 τελευταία χρόνια, δεδομένου ότι ο κ. Σταθόπουλος ανέφερε τους αριθμούς οι οποίοι απεμακρύνθησαν επί των κυβερνήσεων του ΠΑ.ΣΟ.Κ. και αυτούς οι οποίοι απεμακρύνθησαν κατ' έτος από την κυβέρνηση της Νέας Δημοκρατίας, των τελευταίων ετών. Πρέπει να γνωρίζουν οι συνάδελφοι οι μη στρατιωτικοί, ότι στις κρίσεις οι οποίες γίνονται, αν επιλεγεί ένας αξιωματικός ο οποίος είναι νεώτερος, τότε παρασύρονται οι αρχαιότεροί του. Δε σημαίνει ότι αυτοί οι οποίοι παρασύρονται είναι ανάξιοι ή ότι κάποια στιγμή, θεωρούντες τον εαυτό τους, ικανό, όπως είναι φυσικό και ανθρώπινο θα πρέπει να επανέλθουν, διότι προήχθη κάποιος νεότερός τους.</p>
          <p>Επίσης, κάτι άλλο το οποίο ισχύει αναμφισβήτητα, είναι ότι την πολιτική επί της αμύνης της εκάστοτε κυβερνήσεως, παρά το ότι κατά τη γνώμη μου η πολιτική επί της αμύνης δεν πρέπει να αλλάζει, την υλοποιεί η ηγεσία των Ενόπλων Δυνάμεων, δηλαδή οι 4 αρχηγοί των επιτελείων. Παρακάτω απ' αυτούς οποιαδήποτε έννοια κομματισμού, ή πολυκομματισμού ή προσηλώσεως προς το α κόμμα ή το άλλο, είναι ανεπίτρεπτη. Διότι αυτοί είναι υποχρεωμένοι να υλοποιήσουν τις διαταγές τις οποίες παίρνουν εκ των άνω, δηλαδή από την ηγεσία. Θα θεωρούσα δικαιολογημένο εκ μέρους του ΠΑ.ΣΟ.Κ. εάν κάποιος από τους αρχηγούς οι οποίοι υπάρχουν ή απ' αυτούς οι οποίοι θα κριθούν για αρχηγοί κατά τη γνώμη του ΠΑ.ΣΟ.Κ., δεν εμπνέει εμπιστοσύνη για να υλοποιήσει την πολιτική επί της αμύνης του ΠΑΣΟΚ βεβαίως θα μπορούσε να επαναφερθεί ένας επώνυμος αν θέλετε, ή καλός απόστρατος, τον οποίο θεωρεί το ΠΑΣΟΚ ότι πρέπει να βάλει αρχηγό του Γενικού Επιτελείου, οποιουδήποτε κλάδου.</p>
          <p>Αλλά επειδή γνωριζόμαστε όλοι ποιοι είμαστε -και ομιλώ αυτήν τη στιγμή περί των Ενόπλων Δυνάμεων- πρέπει να γνωρίζετε ότι υπάρχουν άξιοι αξιωματικοί εν ενεργεία, οι οποίοι μπορεί να αποτελέσουν την ηγεσία των Ενόπλων Δυνάμεων, χωρίς να διαταραχθεί τίποτα, χωρίς να παραχθεί κομματισμός και να αφεθούν οι Ένοπλες Δυνάμεις στο έργο της αμύνης, το οποίο πάντοτε, αλλά και ιδιαίτερα υπό τις παρούσες συνθήκες, είναι ιερό και θα πρέπει να το διατηρήσουμε ως κόρην οφθαλμού.</p>
          <p>Και διερωτώμαι, γιατί η Κυβέρνηση του ΠΑΣΟΚ σήμερα προωθεί αυτό το νομοσχέδιο, το οποίο ομιλεί περί αριθμού αξιωματικών -ουδείς γνωρίζει ποιους και πόσους έχει κατά νου- και ομιλεί περί ενός εξαμήνου μέσα στο οποίο μπορεί, χωρίς να δίνει λογαριασμό σε κανέναν, να επαναφέρει αξιωματικούς εις την ενέργεια. Αυτό σημαίνει πάρα πολλά πράγματα και μπορεί να τύχει πολλών ερμηνειών.</p>
          <p>Μια ερμηνεία είναι ότι μπορεί να δημιουργηθούν αντιδράσεις εκ μέρους των εν ενεργεία και θεωρώ εύλογο να δημιουργηθούν αντιδράσεις από ανθρώπους οι οποίοι ευόρκως σταδιοδρόμησαν και είναι και ικανοί και οι οποίοι μέσα στο μήκος του χρόνου των έξι μηνών, μπορεί για τον άλφα ή βήτα λόγο να αποστρατευθούν ή να εξαναγκασθούν σε παραίτηση και επομένως, θεωρείτε θα πρέπει να έχετε μια δεξαμενή από την οποία θα αντλείτε αποστράτους, τους οποίους θα έχετε επαναφέρει, για να τοποθετείτε στις διάφορες θέσεις.</p>
          <p>Εδώ υπάρχει μία αντίφαση στα λεγόμενα και στα γραφόμενα, σχετικά με το νομοσχέδιο, αλλά και σε δηλώσεις οι οποίες έχουν γίνει από τον αρμόδιο Υπουργό και Υφυπουργό.</p>
          <p>Στην εισηγητική έκθεση αναφέρεται ότι ο σκοπός είναι η ενίσχυση της ηγεσίας των Ενόπλων Δυνάμεων, με μοναδικό κριτήριο την επαγγελματική ικανότητα και καταλληλότητα, καθώς και η αποκατάσταση των αρχών κράτους δικαίου κ.λπ., δικαιολογίες τις οποίες καταλαβαίνουμε όλοι γιατί τις θέτετε. Τις θέτετε για να ωραιοποιήσετε την επάνοδο των αποστράτων, η οποία αναμφισβήτητα θα έχει σαν αποτέλεσμα την πτώση του ηθικού και του αξιόμαχου των Ενόπλων Δυνάμεων.</p>
          <p>Ο κύριος Υφυπουργός Εθνικής Αμύνης, ο κ. Κουρής, όμως, έχει κάνει μία δήλωση, η οποία λέει την αλήθεια, δηλαδή ότι θα πρέπει να γίνει διεύρυνση της βάσης των ανωτάτων αξιωματικών, από πλευράς αντιλήψεων και όχι ικανοτήτων, ώστε να ασκηθεί η κυβερνητική πολιτική στον τομέα της Εθνικής Άμυνας.</p>
          <p>Μα, ο κ. Κουρής έχει θητεύσει στην ανωτάτη θέση των Ενόπλων Δυνάμεων. Δε γνωρίζει ότι την πολιτική αυτή θα πρέπει να την ενστερνισθούν, εφόσον διαφέρει με την υφισταμένη η ηγεσία; Τι σχέση έχουν οι κάτω από την ηγεσία; Εάν επιλεγούν άνθρωποι, οι οποίοι θα τοποθετηθούν στις ανώτατες θέσεις, κατά πάσα πιθανότητα, για να μην πω κατά πάσα βεβαιότητα, δε θα έχουν διοικήσει και μεγάλες μονάδες, που απαιτείται, για να μπορέσουν να αντεπεξέλθουν στα καθήκοντά τους.</p>
          <p>Δηλαδή, ένας αξιωματικός ο οποίος απεστρατεύθη ως μίνι Υποστράτηγος, όπως λέμε, κατά πάσα πιθανότητα, δεν θα έχει διοικήσει μεραρχία, δε θα έχει διοικήσει φυσικά Σώμα Στρατού, στρατιά κ.λπ. Πώς ένας τέτοιος αξιωματικός, ο οποίος δεν έχει την απαραίτητη εμπειρία θα ενταχθεί μέσα στην ενεργό υπηρεσία; Να διοικήσει ποιον και με ποια προσόντα;</p>
          <p>Διότι, όταν λέμε ότι οι αξιωματικοί θα πρέπει να προάγονται από τους εν ενεργεία, σημαίνει ότι έχουν περάσει από όλα τα στάδια. Εάν δεν έχουν περάσει από όλα τα στάδια, είναι κατά πάσα πιθανότητα ακατάλληλοι.</p>
          <p>Θα έπρεπε, λοιπόν, να πείτε ότι θέλουμε να γυρίσουμε τον Α, Β, Γ, αξιωματικό, για να ξέρουμε κι εμείς, να ξέρουν και οι συνάδελφοι μέσα στο Κοινοβούλιο γιατί μιλάτε, διότι τώρα ουδείς γνωρίζει. Κυριολεκτικά ουδείς γνωρίζει, ποιες είναι οι προθέσεις σας.</p>
          <p>Και αν με ρωτήσετε, πέρα από την ωραιοποίηση, ποιες είναι οι πραγματικές προθέσεις σας, θα σας πω ότι το πρώτο είναι ότι πιέζεσθε από κάποιους, οι οποίοι έχουν τον τρόπο να σας πιέζουν σε τέτοιο βαθμό, που είστε υποχρεωμένοι να τους γυρίσετε, ανεξαρτήτως από το εάν αποδώσουν ή όχι.</p>
          <p>Το δεύτερο είναι ότι θα επέλθει κατά την επιθυμία σας και κατά τα σχέδιά σας ένας κομματισμός τον οποίο θεωρείτε απαραίτητο, αλλά ο οποίος είναι ανεπίτρεπτος υπό τας παρούσας συνθήκας.</p>
          <p>Και το τρίτο, διότι έχουν γίνει δηλώσεις επ' αυτού, είναι ότι θέλετε να περάσετε μια πολιτική, μια διαφοροποίηση μέσα στις Ένοπλες Δυνάμεις. Και εγώ το θεωρώ, γιατί διάβασα τις διάφορες δηλώσεις οι οποίες έχουν γίνει για τις προθέσεις σας, ανεπίτρεπτο.</p>
          <p>Αυτό που λέτε για κατάργηση των πειθαρχιών, ότι θα πρέπει να υπάρχουν επιτροπές συσσιτίου, εκείνα και τα άλλα, όλα αυτά για όσους έχουν περάσει από τις Ένοπλες Δυνάμεις, θα πρέπει να γνωρίζουν ότι δεν συμβάλλουν στο αξιόμαχο των Ε.Δ. Πρέπει αυτός ο οποίος θα πάει αύριο να πολεμήσει να έχει ζήσει στο αντίσκηνο χωρίς θέρμανση, με ξηρά τροφή και όχι με τις τηγανιτές πατάτες και πίτσες τις οποίες θέλουν</p>
          <p>οι σημερινοί νέοι να τρώνε. Πρέπει οι νέοι να σκληραγωγούνται. Αν βάζετε την επιτροπή συσσιτίου από στρατιώτες να κανονίζει, αντιλαμβάνεστε τι θα προτείνουν. Σήμερα στην επιτροπή είναι αξιωματικοί και αξιωματικός γιατρός που καθορίζουν τι πρέπει να τρώνε, π.χ. πρέπει να τρώει 3.200 θερμίδες ο κάθε στρατιώτης- οι στρατιώτες των επιτροπών θα προτείνουν να σιτίζονται, να εκπαιδεύονται και γενικότερα θα εκφράζουν απόψεις οι οποίες θα είναι κατά του αξιομάχου των Ενόπλων Δυνάμεων.</p>
          <p>Τελειώνοντας θα έλεγα, κύριε Υπουργέ, μη θίγετε τις Ένοπλες Δυνάμεις. Κάνετε βηματιστικές αλλαγές, προσεκτικές, σε συνεργασία με τους γνωρίζοντας τα πράγματα. Δεν υπάρχει περιθώριο δογματισμού μέσα στις Ένοπλες Δυνάμεις, ούτε περιθώριο ρεβανσισμού, διότι γνωρίζετε πολύ καλά ποιες απειλές περιβάλλουν τη Χώρα μας. Ευχαριστώ.</p>
        </speech>
        <scene>(Χειροκροτήματα από την Πτέρυγα της Νέας Δημοκρατίας.)
</scene>
        <speech by="panagiotis_sgouridis" eId="debate_1993-12-01_speech_113">
          <from>Παναγιώτης Σγουρίδης</from>
          <p>Το λόγο έχει ο κ. Σπηλιωτόπουλος.</p>
        </speech>
        <speech by="spilios_spiliotopoulos" eId="debate_1993-12-01_speech_114">
          <from>ΣΠΗΛΙΟΣ ΣΠΗΛΙΩΤΟΠΟΥΛΟΣ</from>
          <p>Κυρίες και κύριοι συνάδελφοι, τελικά αφού όλες οι παρατάξεις στη Βουλή κοπτόμεθα υπέρ της μη κομματικοποιήσεως ή της αποκομματικοποιήσεως των Ενόπλων Δυνάμεων, θα πρέπει αυτό το νομοσχέδιο να αποσυρθεί. Άλλως υποτιμάται η νοημοσύνη του Ελληνικού Λαού, κύριε Υπουργέ, όταν την ίδια πρακτική που ακολούθησε σε ελάχιστο βαθμό η Νέα Δημοκρατία, την ονομάζουμε "προσβολή" προς τις Ένοπλες Δυνάμεις και όταν την εφαρμόζει η Κυβέρνηση του ΠΑΣΟΚ την ονομάζουν "αποκατάσταση" των αρχών του κράτους δικαίου.</p>
          <p>Είναι προφανές ότι πρόκειται για ένα νομοσχέδιο που σκοπεύει σαφώς στην κομματικοποίηση των Ενόπλων Δυνάμεων. Εξάλλου ορισμένοι συνάδελφοι της Αντιπολιτεύσεως, προλαλήσαντες, άμεσα ή έμμεσα ομίλησαν περί της ανάγκης επιστροφής των "δημοκρατικών" αξιωματικών στις Ένοπλες Δυνάμεις. Και φαίνεται αυτό, κύριε Υπουργέ, και από το ότι στην τελευταία παράγραφο της αιτιολογικής εκθέσεώς σας αναζητάτε το άλλοθι και νομίζετε ότι το βρίσκετε λέγοντας ότι ανάλογη ρύθμιση υπήρξε και στο παρελθόν. Μα, αυτήν τη ρύθμιση που υπήρξε στο παρελθόν, παρ' ότι ήταν ελάχιστη, σε σχέση με την επιχειρούμενη σήμερα, την είχε καταδικάσει σύσσωμο το ΠΑ.ΣΟ.Κ. και σύσσωμη η μερίδα του Τύπου που υπεστήριζε την εποχή εκείνη και σήμερα ακόμη, το ΠΑΣΟΚ. Ακούστηκαν χαρακτηρισμοί από την μερίδα του Τύπου τότε ότι "με την επαναφορά δύο αποστράτων διέλυσαν την Αεροπορία", "πραξικόπημα συντελέστηκε στην ηγεσία των Ενόπλων Δυνάμεων", "επιδρομή αποστράτων στην Αεροπορία μας". Γιατί; Για την επαναφορά μόνο δύο αποστράτων αξιωματικών στην ενέργεια και στην τοποθέτησή τους στην ηγεσία της πολεμικής μας αεροπορίας.</p>
          <p>Τι λέγατε τότε; Το ίδιο το ΠΑΣΟΚ δια του τότε υπευθύνου τομέα Εθνικής Άμυνας καταδίκαζε την διαδικασία αυτή λέγοντας ότι "η απόφαση αυτή"- η τότε της Νέας Δημοκρατίας άρα αναλογικά και η δική σας απόφαση" σηματοδοτεί την άκρατη κομματικοποίηση και ρεβανσισμό στις Ένοπλες Δυνάμεις. Είναι απαράδεκτη ως ενέργεια" -μιλάμε για δύο αποστράτους σε σχέση με την αθρόα επαναφορά που θα επιχειρήσετε- "δημιουργεί σάλο στις Ένοπλες Δυνάμεις, θα έχει επιπτώσεις και στην ομαλή λειτουργία των Ενόπλων Δυνάμεων και φυσικά στη μαχητική απόδοση".</p>
          <p>Γιατί τότε οι δύο αυτοί απόστρατοι θα είχαν αυτά τα αποτελέσματα και σήμερα η αθρόα επαναφορά δε θα έχει;</p>
          <p>Και μάλιστα θεώρησε τότε το ΠΑΣΟΚ ως δικαιολογημένη την παραίτηση των 5 ανωτάτων αξιωματικών της Αεροπορίας ως μία απολύτως υγιή αντίδραση σ' αυτό που γίνεται.</p>
          <p>Και ερωτώ, κύριε Υπουργέ: Θα επαναφέρετε στην ενέργεια τους αξιωματικούς εκείνους που παραιτήθηκαν ; Μα, με ποιο ηθικό σθένος θα επιστρέψουν ως απόστρατοι στην ενέργεια όταν στις παραιτήσεις τους τότε ανέφεραν ότι "εξαναγκάζομαι σε παραίτηση γιατί θεωρώ το άτομό μου μειωμένο, αφού με την επαναφορά αξιωματικών οι οποίοι έχουν απομακρυνθεί με νόμιμες διαδικασίες και από κυβέρνηση που έχει εκλεγεί νόμιμα από τον Ελληνικό Λαό δίνεται η εντύπωση ότι από τους ευρισκόμενους στην Πολεμική Αεροπορία, δεν υπάρχουν ικανοί για την ηγεσία"; Με ποιο ηθικό σθένος ένας αξιωματικός που παραιτήθηκε, γι' αυτόν ακριβώς το λόγο, θα επιστρέψει σήμερα στην ενέργεια ;</p>
        </speech>
        <speech by="konstantinos_melidis" eId="debate_1993-12-01_speech_115">
          <from>ΚΩΝΣΤΑΝΤΙΝΟΣ ΜΕΛΙΔΗΣ</from>
          <p>Για το λόγο που αναφέρει.</p>
        </speech>
        <speech by="spilios_spiliotopoulos" eId="debate_1993-12-01_speech_116">
          <from>ΣΠΗΛΙΟΣ ΣΠΗΛΙΩΤΟΠΟΥΛΟΣ</from>
        </speech>
        <speech by="panagiotis_sgouridis" eId="debate_1993-12-01_speech_117">
          <from>Παναγιώτης Σγουρίδης</from>
          <p>Παρακαλώ, μην κάνετε διάλογο στην Αίθουσα.</p>
        </speech>
        <speech by="spilios_spiliotopoulos" eId="debate_1993-12-01_speech_118">
          <from>ΣΠΗΛΙΟΣ ΣΠΗΛΙΟΤΟΠΟΥΛΟΣ</from>
          <p>Επειδή δηλαδή σήμερα το ΠΑΣΟΚ και όχι η ΝΔ εφαρμόζει τη διαδικασία αυτή, εξαγνίζεται; Σήμερα, είναι αποδεκτή από τον Ελληνικό Λαό και δε συνιστά κομματικοποίηση των Ενόπλων Δυνάμεων; Έπειτα απ' όλες τις τότε κατηγορίες και καταδίκες κατά της πολιτικής αυτής της Νέας Δημοκρατίας, επαναλαμβάνω για δύο μόνο αξιωματικούς σε ένα όπλο στην Πολεμική μας Αεροπορία που είναι οι δημοκρατικές φωνές εκείνης της εποχής σήμερα; Πού είναι οι εφημερίδες που υποστήριζαν την τακτική αυτήν του ΠΑ.ΣΟ.Κ. τότε που καταδικάζουν αυτήν την ενέργεια της Νέας Δημοκρατίας; Τότε έλεγαν και μάλιστα είχαν επιχειρήσει να εμφανίσουν τη διαδικασία αυτή ως επικίνδυνη ακόμα και για το ίδιο το δημοκρατικό πολίτευμα ότι "δεν είναι καθόλου συμπτωματικό ότι η επιχείρηση αυτή της κομματικοποίησης άρχισε από τον Στρατό και την Αστυνομία". Τότε τα έλεγαν για τη Νέα Δημοκρατία. "Και ούτε είναι τυχαίο περιστατικό η επιλογή του χώρου της Πολεμικής Αεροπορίας για την επίδειξη σκληρής και ανυποχώρητης πρόθεσης προσωπικών διώξεων, ανατροπή κάθε ιεραρχίας με την επαναφορά αποστράτων του κομματικού μηχανισμού και πλήρους ταύτισης του Σώματος των αξιωματικών με το κυβερνών κόμμα". Γιατί μήπως, το ίδιο δε γίνεται και σήμερα; Μήπως γίνεται κάτι διαφορετικό; Και μάλιστα κάνοντας ιστορικές αναδρομές λέγει αυτή η εφημερίδα με τίτλο "επιδρομή αποστράτων στην Αεροπορία μας": "Ιστορικά λοιπόν αποδεικνύεται ότι η γνωστή για την δημοκρατική νομιμοφροσύνη της η Πολεμική Αεροπορία χρησιμοποιείται ως πρώτο δείγμα γραφής και εξαναγκασμού - παραδειγματισμού όταν τεκταίνονται σχεδιασμοί για τον κομματικό εξανδραποδισμό των Ενόπλων Δυνάμεων και τη μεσοπρόθεσμη εργαλειακή μεταχείριση των κέντρων εξουσίας κόντρα στην κοινωνία των πολιτών, στις συνταγματικές δημοκρατικές της αρχές και διεκδικήσεις της". Τι διαφέρει σήμερα η διαδικασία την οποία καλούμεθα να ψηφίσουμε από την τότε ; Και γιατί τότε ήταν προσβολή στις αρχές δικαίου και σήμερα θεωρείται αποκατάσταση των αρχών του ;</p>
          <p>Κύριε Υπουργέ, στην αιτιολογική σας έκθεση επίσης αναφέρετε ότι είναι γνωστό ότι αποστρατεύθηκαν σχετικά πρόσφατα αξιωματικοί ήθους και εξαιρετικών ικανοτήτων. Μα, στις Ένοπλες Δυνάμεις μας - και το λέω με μεγάλη τιμή αυτό - η συντριπτική πλειοψηφία των ανδρών και γυναικών είναι αξιωματικοί ήθους και εξαιρετικών ικανοτήτων. Αλλά είναι αδύνατο απ' όλες τις σειρές που εξέρχονται των παραγωγικών σχολών να φθάσουν όλοι να γίνουν αρχηγοί, ή όλοι να γίνουν διοικητές των μεγάλων σχηματισμών. Το πολύ να γίνει ένας ή το πολύ - πολύ να γίνουν δύο. Από εκεί και πέρα, οπωσδήποτε αυτοί που αποστρατεύονται θα είναι αξιωματικοί με ήθος, θα είναι και αυτοί ικανοί, αλλά στα ανώτατα ιεραρχικά αξιώματα η πυραμίδα στενεύει και παραμένουν ελάχιστοι.</p>
          <p>Το ότι αποστρατεύθηκαν, λοιπόν, σχετικά πρόσφατα αξιωματικοί ήθους και εξαιρετικών ικανοτήτων, δε σημαίνει ότι αυτό το πράγμα έγινε επειδή θέλαμε να διώξουμε τους άλλους που ανήκαν σε άλλο κόμμα και κρατήσαμε εμείς τους δικούς μας, που κατ' αντιδιαστολή, απ' ότι αναφέρετε εδώ, θα φαίνεται ότι δεν έχουν ήθος και δεν είναι ικανοί.</p>
          <p>Μα όπως είπε και ο εισηγητής της Μειοψηφίας, ο κ. Σταθόπουλος προηγουμένως, σας ανέγνωσε στοιχεία απο τους φακέλους του κ. Χίου και του κ. Σταθιά με κριτές τον κ. Κουρή και τον κ. Στάπα αποδεικνύεται ότι επρόκειτο περί ικανότατων και αξιότατων αξιωματικών της Πολεμικής μας Αεροπορίας. Βεβαίως επιχειρήθηκε απο του Βήματος αυτού και μια κάποια σύγχυση στην επαναφορά αποστράτων αξιωματικών ανακεκλημένων. Θα πρέπει εδώ, κύριοι συνάδελφοι,</p>
          <p>να γίνει ένας διαχωρισμός για να αντιληφθεί ο Ελληνικός Λαός, ότι η επαναφορά που επιχειρείται με το παρόν νομοσχέδιο δεν έχει σχέση με την διαδικασία του νόμου 1400/73. Εκεί οι ανακληθέντες τίθενται εκτός οργανικών θέσεων και δεν κωλύουν την περαιτέρω εξέλιξη άλλων αξιωματικών. Αυτό είναι δεδομένο και είναι πολύ απλό να πούμε, ότι η Νέα Δημοκρατία επανέφερε δι' ανακλήσεως 135, όπως επεκαλέσθη ο κύριος συνάδελφος προηγουμένως, ανωτάτους αξιωματικούς. Μα είναι εκτός οργανικών θέσεων. Και μάλιστα λόγω της μεγάλης ανάγκης της αναπτύξεως, και του εκσυγχρονισμού των Ενόπλων Δυνάμεων έχουμε ανάγκη περισσότερου προσωπικού. Τοποθετώντας σε θέσεις, που δεν είναι κλειδιά ανακεκλημένους, αποδεσμεύουμε εν ενεργεία αξιωματικούς εντός οργανικών θέσεων και εντός της επετηρίδας και τους εμπλέκουμε σε θέσεις κλειδιά, γιατί πιστεύουμε ότι, οι εν ενεργεία αξιωματικοί, άνδρες και γυναίκες των Ενόπλων Δυνάμεων, είναι ικανότατοι και όπως και σύσσωμο το ΠΑ.ΣΟ.Κ. εξεμάνη, όταν η Νέα Δημοκρατία επανέφερε τους δύο ανωτάτους στην Πολεμική μας Αεροπορία το 1990, θα ανέμενε ο Ελληνικός Λαός ότι την ίδια δημοκρατική ευαισθησία, θα επεδείκνυε και σήμερα μη καταθέτοντας ή αποσύροντας αφού κατετέθη αυτό το νομοσχέδιο. Σας ευχαριστώ πολύ.</p>
        </speech>
        <scene>(Χειροκροτήματα απο την Πτέρυγα της Νέας Δημοκρατίας)
</scene>
        <speech by="panagiotis_sgouridis" eId="debate_1993-12-01_speech_119">
          <from>Παναγιώτης Σγουρίδης</from>
          <p>Ο κ. Στάθης έχει το λόγο.</p>
        </speech>
        <speech by="theodoros_stathis" eId="debate_1993-12-01_speech_120">
          <from>ΘΕΟΔΩΡΟΣ ΣΤΑΘΗΣ</from>
          <p>Κύριε Πρόεδρε, κύριοι Βουλευτές, δε βλέπω να έχουμε συναδέλφισσες εδώ, ίσως επειδή απουσιάζουν από το στράτευμα...</p>
        </speech>
        <speech by="xristos_rokofullos" eId="debate_1993-12-01_speech_121">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Είναι στρατιωτικό το θέμα.</p>
        </speech>
        <speech by="panagiotis_sgouridis" eId="debate_1993-12-01_speech_122">
          <from>Παναγιώτης Σγουρίδης</from>
          <p>Και όμως σήμερα οι γυναίκες στελεχώνουν επάξια τις Ένοπλες Δυνάμεις.</p>
        </speech>
        <speech by="theodoros_stathis" eId="debate_1993-12-01_speech_123">
          <from>ΘΕΟΔΩΡΟΣ ΣΤΑΘΗΣ</from>
          <p>Το γνωρίζω αλλά λέω ότι εδώ μέσα δεν είναι.</p>
        </speech>
        <speech by="xristos_rokofullos" eId="debate_1993-12-01_speech_124">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Όχι στην Αίθουσα. Φευ!</p>
        </speech>
        <speech by="theodoros_stathis" eId="debate_1993-12-01_speech_125">
          <from>ΘΕΟΔΩΡΟΣ ΣΤΑΘΗΣ</from>
          <p>Απουσιάζουν από τη Βουλή είπα.</p>
          <p>Παρακολούθησα τη συζήτηση μέχρι τώρα και βλέπω ότι γίνεται πολύς ντόρος για το τίποτα βασικά. Γιατί για πράξεις που έχουν γίνει στο παρελθόν από τη Νέα Δημοκρατία και τις έχει αιτιολογήσει με τον τρόπο που τις είχε αιτιολογήσει τότε, το βρίσκω περίεργο και παράξενο να εμφανίζονται σε αυτό το Βήμα και να εκφράζουν την έκπληξή τους, να εκφράζουν τη δυσφορία τους, γιατί αυτή η πολιτική ηγεσία σκέφτεται να επαναφέρει πίσω σε ενέργεια ένα περιορισμένο αριθμό αποστράτων αξιωματικών.</p>
          <p>Εσείς της Νέας Δημοκρατίας πήρατε μεγάλη φόρα και βλέπετε, ότι θα γίνει μια μαζική επιστροφή αποστράτων, κάτι που έχει διαβεβαιώσει στο κάτω - κάτω της γραφής η πολιτική ηγεσία. Επομένως γίνεται μια συζήτηση σε ένα θέμα που βασικά δεν έχει και μεγάλη αξία, κύριε πρώην Υπουργέ της Εθνικής Άμυνας, για τις Ένοπλες Δυνάμεις μας. Δεν έχει. Ειλικρινά το λέω αυτό ότι δεν έχει. Διότι ούτε οι δύο, ούτε οι τρεις ούτε οι πέντε ούτε οι δέκα αξιωματικοί θα έχουν την δυνατότητα να αλλάξουν την κατάσταση, όπως αυτή επικρατεί σήμερα μέσα στις Ένοπλες Δυνάμεις.</p>
        </speech>
        <speech by="alexandros_papadoggonas" eId="debate_1993-12-01_speech_126">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Με αλλαγή της ηγεσίας.</p>
        </speech>
        <speech by="theodoros_stathis" eId="debate_1993-12-01_speech_127">
          <from>ΘΕΟΔΩΡΟΣ ΣΤΑΘΗΣ</from>
          <p>Δεν αλλάζουν, κύριε συνάδελφε. Πολλά πράγματα πρέπει να γίνουν μέσα στο χώρο των Ενόπλων Δυνάμεων για να μπορούμε να μιλάμε για αξιοκρατικές κρίσεις, αξιοκρατική εξέλιξη των στελεχών των Ενόπλων Δυνάμεων, για Ένοπλες Δυνάμεις οι οποίες μπορούν να διαθέτουν όλα τα χαρακτηριστικά που συνθέτουν αξιόμαχες Ένοπλες Δυνάμεις.</p>
          <p>Έχουμε πολλές ελλείψεις, υστερούμε σε πολλούς τομείς και νομίζω, ότι εκεί πρέπει όλοι μας να στρέψουμε την προσοχή μας για να μπορέσουμε να έχουμε ό,τι καλύτερο διαθέτει αυτή η χώρα. Χρειαζόμαστε και καλό κλίμα, χρειαζόμαστε στελέχη των Ενόπλων Δυνάμεων με άριστες γνώσεις, χρειαζόμαστε σύγχρονα μέσα, χρειαζόμαστε το ποιοτικό στοιχείο που αποτελεί τον πολλαπλασιαστή στις Ένοπλες Δυνάμεις απέναντι και στις σημερινές συνθήκες όπως επικαλέσθηκε κάποιος συνάδελφος "υπό τις παρούσες συνθήκες δεν πρέπει να γίνονται οι κομματικοποιήσεις". Ποτέ δεν πρέπει να γίνονται οι κομματικοποιήσεις. Όχι υπό τις παρούσες συνθήκες, αλλά ποτέ.</p>
          <p>Δεν πιστεύω, ότι η επιστροφή ορισμένων αξιωματικών θα αλλάξει αυτήν την κατάσταση. Ο Υπουργός Εθνικής Άμυνας -η πολιτική ηγεσία- έχει μιλήσει ήδη για την ανάγκη εκσυγχρονισμού αυτού του χώρου. Είναι και από την ανθρώπινη πλευρά πολύ άδικο νέοι αξιωματικοί να αποστρατεύονται και να βρίσκονται στους δρόμους, σε μια ηλικία 50 ετών και να μη μπορεί η Πολιτεία να αξιοποιεί την εμπειρία τους την επιχειρησιακή και τη διοικητική και όλες τις άλλες γνώσεις που έχουν αποκτήσει.</p>
          <p>Είναι και αντιοικονομικό. Με πρόχειρους υπολογισμούς που έκανα κάποια στιγμή σχετικά με το θέμα της πρόωρης αποστράτευσης πολλών αξιωματικών το ετήσιο κόστος τους ξεπερνά τα 6 δις.</p>
          <p>Και όταν σκέπτομαι ότι στις παραμεθόριες περιοχές υπάρχουν υποτίθεται σύγχρονα στρατόπεδα, που είναι απηρχαιωμένης τεχνολογίας και οι φαντάροι που βρίσκονται εκεί ...</p>
        </speech>
        <speech by="ioannis_kabaratzis" eId="debate_1993-12-01_speech_128">
          <from>ΙΩΑΝΝΗΣ ΚΑΒΑΡΑΤΖΗΣ</from>
          <p>Να μη λέμε, ότι είναι απηρχαιωμένα. Δεν είναι σοβαρά πράγματα.</p>
        </speech>
        <speech by="panagiotis_sgouridis" eId="debate_1993-12-01_speech_129">
          <from>Παναγιώτης Σγουρίδης</from>
          <p>Παρακαλώ, συνεχίστε, κύριε Στάθη. Μην κάνετε διάλογο.</p>
        </speech>
        <speech by="theodoros_stathis" eId="debate_1993-12-01_speech_130">
          <from>ΘΕΟΔΩΡΟΣ ΣΤΑΘΗΣ</from>
          <p>Κύριε συνάδελφε, όταν έχουμε σήμερα στρατόπεδα, όπου οι φαντάροι μας ζουν υπό συνθήκες απαράδεκτες και πρέπει να δημιουργήσουμε πράγματι μια υποδομή, όπου ζουν αυτά τα παιδιά, η οποία υποδομή να τους προσφέρει τουλάχιστον τις συνθήκες που αρμόζουν σήμερα.</p>
          <p>Αυτό το "μην τα λέτε και μην τα πούμε", μη νομίζετε ότι είναι μυστικό και το ξέρουμε εσείς και εγώ. Τα ξέρει όλος ο κόσμος, περισσότερο οι ξένοι.</p>
          <p>Επομένως λοιπόν, ας μην αναφερόμαστε σε τέτοιου είδους θέματα.</p>
          <p>Μιλήσατε μετά για ζητήματα αξιοκρατίας. Έχετε εφαρμόσει εσείς κανόνες αξιοκρατίας. Για να καταλάβουμε δηλαδή σε ποιο σπίτι μιλάμε για σχοινί. Γιατί σε σπίτι κρεμασμένου, για σχοινί δεν μιλάμε.</p>
          <p>Εάν υπάρχει και υπάρχει μια πράξη αξιοκρατίας στις Ένοπλες Δυνάμεις, που εγώ τουλάχιστον έζησα, ήταν η περίοδος, όταν οι εξετάσεις στις Στρατιωτικές Ανώτατες Σχολές, είχαν καθιερωθεί με τις πανελλήνιες εξετάσεις. Και αν εκεί κάπου είχε και έχει τον αδύνατο κρίκο αυτή η μέθοδος, ήταν και αυτή η μικροσυνέντευξη η αρχική που προβλέπεται, που βάζει κάποια άλλα χαρακτηριστικά μέσα και πολλές φορές μπορεί να αξιοποιηθεί από κάποιους, για να περιορίσουν ή να αποκλείσουν νέους να περάσουν σε αυτές τις σχολές.</p>
          <p>Επομένως, εάν μπορούμε με αντικειμενικά κριτήρια να μιλήσουμε για αξιοκρατία, υπήρξε μια τέτοια περίοδος, που κανείς δεν μπορεί να την αμφισβητήσει. Δεν είδα όμως τέτοιες ενέργειες, κατά τη διάρκεια των 3,5 χρόνων διακυβέρνησης της Χώρας μας από τη Νέα Δημοκρατία.</p>
          <p>Διότι γνωρίζω προσωπικά στελέχη: Χειριστής F16, Αρχηγός Σμήνους, Αντισμήναρχος. Ενώ ξόδεψε η πολιτεία να τον κάνει ικανότατο χειριστή των F16 που είναι από τα πιο σύγχρονα αεροσκάφη που διαθέτουμε, μετατέθηκε από την Αγχίαλο και στάλθηκε σε μια μονάδα που υπήρχε μόνο ένα μικρό αεροδρόμιο, που βασικά εκεί μαχητικά ή πολεμικά αεροσκάφη, δεν μπορούσαν να προσγειωθούν. Και αυτό ασφαλώς το στοιχείο δεν αποτελεί αξιοκρατική μεταχείριση στελεχών. Γνωρίζω χειριστές FANTOM που έχει γίνει χειριστές ψεκαστικών αεροσκαφών. Με ποιο δικαίωμα, κύριοι, το κάνατε αυτό; Ποιος πληρώνει για την εκπαίδευση αυτών των στελεχών, για να αξιοποιούνται τέτοια στελέχη, σε τέτοιες υπηρεσίες, οι οποίες θα μπορούσαν να γίνουν και από άλλους πιλότους και άλλους χειριστές αεροσκαφών, για να ανταποκριθούμε και σε άλλες ανάγκες της γεωργίας;</p>
        </speech>
        <speech by="stratis_korakas" eId="debate_1993-12-01_speech_131">
          <from>ΣΤΡΑΤΗΣ ΚΟΡΑΚΑΣ</from>
          <p>Η φωτιά είναι πιο επικίνδυνος εχθρός φαίνεται!</p>
        </speech>
        <speech by="theodoros_stathis" eId="debate_1993-12-01_speech_132">
          <from>ΘΕΟΔΩΡΟΣ ΣΤΑΘΗΣ</from>
          <p>Καίει!</p>
          <p>Είναι επίσης, κρίσιμα, κύριοι συνάδελφοι, -τουλάχιστον σ'</p>
          <p>αυτήν τη φάση που βρισκόμαστε- και τα ζητήματα της κοινής αμυντικής πολιτικής, της κοινής εξωτερικής πολιτικής, στα πλαίσια της Κοινότητας, που δεν έχουν ακόμη επιλυθεί, δεν έχουν ακόμα προωθηθεί. Να σκύψουμε στα προβλήματα των Ενόπλων Δυνάμεων και να δούμε τον εκσυγχρονισμό, όχι μόνο σε ό,τι αφορά τα μέσα, αλλά και σε ό,τι αφορά και τα στελέχη, που συνεπάγεται αξιοκρατικές διαδικασίες εξέλιξης αυτών των στελεχών. Και ασφαλώς να τερματίσουμε με αυτό το θλιβερό φαινόμενο που παρατηρείται σε χώρες μόνο που πολλές φορές έχουμε αποκαλέσει "μπανανιές", τις υποανάπτυκτες χώρες, τις Λατινικές περιοχές, όπου έχουν τέτοια σωρεία απόστρατων ανώτατων αξιωματικών γιατί απλούστατα δεν έχουν ακόμα λύσει ικανοποιητικά και για τις Ένοπλες Δυνάμεις, αλλά και για τις ανάγκες αυτής της Χώρας της εξέλιξη και την αξιοποίηση των στελεχών τους.</p>
          <p>Ελπίζω, κύριε Υπουργέ, στη θητεία σας να προχωρήσετε πράγματι σ' αυτές τις αλλαγές, για να πάει μπροστά ο τόπος καλύτερα από ό,τι μέχρι σήμερα. Σας ευχαριστώ.</p>
        </speech>
        <scene>(Χειροκροτήματα από την Πτέρυγα του ΠΑΣΟΚ)
</scene>
        <speech by="panagiotis_sgouridis" eId="debate_1993-12-01_speech_133">
          <from>Παναγιώτης Σγουρίδης</from>
          <p>Ο κ. Δημήτρης Σαρρής.</p>
        </speech>
        <speech by="dimitris_sarris" eId="debate_1993-12-01_speech_134">
          <from>ΔΗΜΗΤΡΗΣ ΣΑΡΡΗΣ</from>
          <p>Κύριε Πρόεδρε, κυρίες και κύριοι συνάδελφοι, η φιλοσοφία του υπό συζήτηση νομοσχεδίου, όπως αυτή παρουσιάστηκε από προλαλήσαντες συναδέλφους, αλλά και από τον Εισηγητή μας συνίσταται στη βασική επιδίωξη να ρυθμιστεί νομοθετικά η θεμελίωση του δικαιώματος της Κυβέρνησης και ιδιαίτερα του Κυβερνητικού Συμβουλίου Εξωτερικής Πολιτικής και Άμυνας, μετά από πρόταση του αρμόδιου Υπουργού Εθνικής Άμυνας να επαναφέρει σε ενεργό υπηρεσία, για τη συμπλήρωση και την ποιοτική αναβάθμιση περιορισμένο αριθμού αποστράτων αξιωματικών. Και εκφράζει την πολιτική βούληση για τη διεύρυνση ενός κύκλου επιλογών των Ενόπλων Δυνάμεων και επομένως των προσώπων από τα οποία το ΚΥΣΕΑ θα μπορεί να κάνει τις επιλογές του. Το πνεύμα του σχετικού αυτού άρθρου εξασφαλίζει μια δικαιολογημένη και απαιτούμενη, όπως θα αποδείξω, αποκατάσταση δικαιοσύνης στις Ένοπλες Δυνάμεις, που απορρέει από το γεγονός, ότι την περασμένη 4ετία αποστρατεύτηκαν, άδικα εντελώς, νεότατοι αξιωματικοί, στρατιωτικές προσωπικότητες, πραγματικά, με κριτήρια εντελώς εξωϋπηρεσιακά.</p>
          <p>Η φιλοσοφία του νομοσχεδίου, που αξίζει ιδιαίτερα την επισήμανσή μας, εμπεριέχει το πνεύμα, ότι η ρύθμιση της επαναφοράς στην ενεργό υπηρεσία αποστράτων στους ανώτατους βαθμούς, θα έχει σαφώς περιορισμένη έκταση. Δείχνει την ευαισθησία της Κυβέρνησης στην ανάγκη να διατηρηθεί ένα πνεύμα ισορροπίας και η ψυχολογία ενότητας και αρμονίας, όπως τονίστηκε, τα οποία είναι βασικά στοιχεία για το επίπεδο ετοιμότητας και πειθαρχίας ώστε να μην διαταραχθεί το αξιόμαχο των Ενόπλων Δυνάμεων. Το πνεύμα, λοιπόν, είναι να αυτοπεριορισθεί το μέτρο της επαναφοράς αποστράτων και να υπάρξει σεβασμός στην ανάγκη, αυτή η επαναφορά, να είναι περιορισμένου αριθμού που να καλύψει τις πραγματικές ανάγκες.</p>
          <p>Υπάρχουν, όμως, τέτοιες ανάγκες; Πράγματι αποστρατεύτηκαν την τελευταία τριετία, αξιολογότατοι αξιωματικοί, που μπορούμε να πούμε ότι αποτελούν στρατιωτικές προσωπικότητες; Βεβαίως.</p>
          <p>Εγώ θα φέρω ένα παράδειγμα: Την αποστρατεία του συμπατριώτη μου ταξίαρχου Εμμανουήλ Κομπολάκη, ο οποίος είναι ένας άριστος αξιωματικός, νεότατος. Αποστρατεύτηκε σε ηλικία μόλις 49 ετών.</p>
          <p>Φοίτησε σε όλες τις σχολές επιμόρφωσης των αξιωματικών των Ενόπλων Δυνάμεων του εσωτερικού. Και κατόπιν αιτήσεως της υπηρεσίας, φοίτησε στη Σχολή Πυρηνικών Όπλων του ΝΑΤΟ της Δυτικής Γερμανίας. Πτυχιούχος μεταξύ των πρώτων της Σχολής Πολέμου και της Σχολής Εθνικής Άμυνας, που αποτελούν τις ανώτατες εκπαιδευτικές σχολές για τα στελέχη των Ενόπλων Δυνάμεων. Πτυχιούχος σχολών ξένων γλωσσών.</p>
          <p>Υπηρέτησε στις πιο αξιόλογες μάχιμες μονάδες μικρές και μεγάλες, σε μονάδες της Κύπρου, της ΕΛΔΥΚ. Του ανατέθηκαν καθήκοντα σε διάφορες ειδικές και επιτελικές θέσεις, με αποκορύφωμα τη διοίκηση του καλύτερου και ισχυρότερου Συντάγματος "Ρίμινι" στην περιοχή του Έβρου το 1989, ευθύς αμέσως μετά την αποφοίτησή του από τη Σχολή Εθνικής Άμυνας και ένα χρόνο πριν από τη δίωξή του και την αποστρατεία του από την Κυβέρνηση της Νέας Δημοκρατίας.</p>
          <p>Ως επιτελής, υπηρέτησε σε επιτελεία μεγάλων μονάδων, μεραρχιών, σωμάτων στρατού, καθώς επίσης και στο Υπουργείο Εθνικής Άμυνας στη διακεκριμένη και τιμητική θέση, στο επιτελικό γραφείο του Αρχηγού ΓΕΕΘΑ ναυάρχου Ντεγιάννη και του πτέραρχου Νικόλαου Κουρή, στη συνέχεια, την περίοδο 1982-1986.</p>
          <p>Αυτή η θητεία του, ως επιτελούς, ήταν βέβαια και το επιβαρυντικό στοιχείο για τη δίωξή του στη συνέχεια.</p>
          <p>Συμμετείχε στην τριμελή αντιπροσωπεία Ελλήνων αξιωματικών στην Τρίπολη της Λιβύης για την παροχή υπηρεσιών, προκειμένου να διευθετηθεί η κρίση μεταξύ Γαλλίας και Λιβύης στο Τσαντ της Αφρικής το φθινόπωρο του 1985.</p>
          <p>Ακόμη, στα πλαίσια των καθηκόντων του, ως επιτελής του Στρατού Ξηράς στο επιτελικό γραφείο του Αρχηγού ΓΕΕΘΑ, ανέλαβε και περάτωσε πλείστες αποστολές στο Στρατηγείο του ΝΑΤΟ και στο Διεθνές Στρατιωτικό Επιτελείο.</p>
          <p>Βέβαια, κατά τη διάρκεια της υπηρεσίας του, πέραν των θεμάτων στρατιωτικής φύσεως, ασχολήθηκε και με θέματα κοινωνικού, ανθρωπιστικού, οικονομικού και πολιτιστικού ενδιαφέροντος: Οργάνωση διοίκησης, εκπαίδευση προσωπικού, διεύθυνση, συντονισμό, έλεγχο επιχειρησιακών δραστηριοτήτων κλπ.</p>
          <p>Τιμήθηκε με το Χρυσό Σταυρό της Τιμής του Ταξιάρχη του Τάγματος του Φοίνικος, με το μετάλλιο της Στρατιωτικής Αξίας για εξαιρέτους πράξεις, και με πλήθος τιμητικών διακρίσεων, επαίνων και μεταλλίων από την υπηρεσία του και τις διάφορες ακόμη μονάδες και ακόμη από το ΝΑΤΟϊκό Στρατηγείο.</p>
          <p>Μέχρι της δίωξής του και της αποστρατείας του, είχε ανέλθει την Ιεραρχία, προαγόμενος σε όλους τους βαθμούς κατ' εκλογήν. Μάλιστα, οι κατ' εκλογήν αυτές προαγωγές, σε συνδυασμό με την απόδοση και επίδοσή του, καθόριζαν πολλές φορές την ανάθεση αξιολόγων καθηκόντων και αποστολών, αλλά και τη διοίκηση εξαίρετων και δύσκολων μονάδων.</p>
          <p>Παρά πάσα έννοια δικαίου, στις ετήσιες κρίσεις 1991-1992 διώχθηκε από την Κυβέρνηση της Νέας Δημοκρατίας, που τώρα διαρρηγνύει τα ιμάτιά της, και αποστρατεύθηκε με το βαθμό του ταξίαρχου, με διακοπή της καριέρας του από πρόθεση και καθοδήγηση του αρμόδιου συμβουλίου κρίσεων και προαγωγών, λόγω των πολιτικών του πεποιθήσεων και της υπηρεσίας του στο επιτελικό γραφείο του Αρχηγού του ΓΕΕΘΑ κατά την περίοδο 1982-1986.</p>
          <p>Έχει καταφύγει στο Συμβούλιο της Επικρατείας.</p>
          <p>Αξίζει όμως πραγματικά να πούμε, γιατί αποστρατεύθηκε. Ακούστε. Τα μέλη του συμβουλίου επικαλούνται την βαθμολογία 9 που αντιστοιχεί στο "λίαν καλώς" της κλίμακας βαθμολογίας και είναι ένα στοιχείο ευμενέστατο για κρίση κατ' εκλογήν, σύμφωνα με όλους τους κανόνες και τα άρθρα που υπαγορεύουν αυτές τις διαδικασίες.</p>
          <p>Σαν στοιχείο λοιπόν για τη δυσμενή κατά αρχαιότητα κρίση και στην εν συνεχεία αποστρατεία του θεωρήθηκε "το λίαν καλώς", το εννέα που πήρε, ενώ για κατά αρχαιότητα προαγωγή δικαιολογείται μόνο εάν έχει πέντε, έξι ή επτά, δηλαδή, "καλώς" στην κλίμακα της βαθμολογίας.</p>
          <p>Και βέβαια, το καταπληκτικό είναι, ότι λίγο πριν αποστρατευθεί προσκλήθηκε να συμμετάσχει στις εξετάσεις για την επιλογή αξιωματικών για κάλυψη θέσεων εξωτερικού, το έτος '91 που έγινε στις 5 και 6 Μαρτίου του '91, που σημαίνει για να έχει δικαίωμα να δώσει εξετάσεις και κληθεί πρέπει να είναι άμεμπτος σε όλα. Γιατί εάν και εφόσον δέκα και μόνο μέρες προ της διενέργειας των εξετάσεων- έτσι λέει ο νόμος είχε αναφερθεί ο,τιδήποτε υφιστάμενο ή προκύπτον δυσμενές στοιχείο για το άτομό του, θα έπρεπε να διαβιβαστεί πάραυτα από την αρμόδια διεύθυνση του ΓΕΣ, σύμφωνα με τις συγκεκριμένες διαταγές. Ουδέν όμως τέτοιο στοιχείο ανεφέρθη και συμμετείχε κανονικά στις εξετάσεις που έγιναν στις 5 και 6 Μαρτίου του ' 91. Στις 7 Μαρτίου του '91 την επομένη</p>
          <p>ακριβώς του πέρατος των εξετάσεων συνήλθε το συμβούλιο κρίσεων και προαγωγών, το αξιοκρατικό κατά τη Νέα Δημοκρατία και έλαβε τη δυσμενή απόφαση της κρίσεως επικαλούμενη στοιχεία τα οποία 10 μέρες νωρίτερα δεν ελήφθησαν υπόψη για την αποτροπή του από συμμετοχή του στις εξετάσεις. Μία τέτοια απόφαση του συμβουλίου μόνο σαν διατεταγμένη μπορεί να δικαιολογηθεί.</p>
          <p>Και βεβαίως, σε όλες τις κλίμακες της ιεραρχίας είχε προαχθεί κατ' εκλογήν και μόνο. Το φοβερό είναι, ότι ενώ ο κ. Κομπολάκης κρίθηκε αποστρατευτέος η Νέα Δημοκρατία διατήρησε και έκρινε ευμενώς διατηρητέους αξιωματικούς, συμμαθητές του παραπάνω, των οποίων τα ονόματα τα έχω στη διάθεση του Σώματος -ταξίαρχος τάδε κ.λ.π.- οι οποίοι έχουν ελεγχθεί για σοβαρότατα ποινικά αδικήματα, έχουν απωλέσει τη θέση τους στην επετηρίδα, χωρίς να έχουν δικαιωθεί, όπως ο συγκεκριμένος ταξίαρχος, το όνομα του οποίου έχω στη διάθεση οποιουδήποτε μου το ζητήσει. Και έχουν δε, αποδεδειγμένα προσφέρει υπηρεσίες κατά την περίοδο της χούντας, όπως φαίνεται από σχετικά δημοσιεύματα. Δηλαδή, στη θέση του αρίστου αξιωματικού Κομπολάκη τοποθετήθησαν αξιωματικοί χουντικοί. Αυτή είναι η αξιοκρατία της Νέας Δημοκρατίας!</p>
          <p>Αλλά μήπως υπάρχουν στελέχη στις Ένοπλες Δυνάμεις στα οποία μπορεί να στηριχθεί η Κυβέρνηση του ΠΑ.ΣΟ.Κ; Είναι όλα άμεμπτα; Έχω εδώ ένα απόρρητο έγγραφο και έχω καταθέσει και σχετική ερώτηση στις 29.11.93. Εδώ αποδεικνύεται ότι ο Υποστράτηγος Κωνσταντίνος Παπακωνσταντίνου Διευθυντής Δευτέρου Κλάδου -είναι γνωστός-στις 10 Οκτωβρίου του '93 την ημέρα των εκλογών, ημέρα Κυριακή αργία, πήγε στο Γενικό Επιτελείο και επικύρωσε τις καταστάσεις των Δ.Ε.Α., των επιλεγμένων εφέδρων αξιωματικών με κομματικά κριτήρια. Με αυτά λοιπόν τα στελέχη δεν μπορεί να συνεργαστεί η Κυβέρνηση του ΠΑ.ΣΟ.Κ.</p>
          <p>Πιστεύουμε, λοιπόν, ότι με τη μικρή παρέμβαση που θα γίνει στις Ένοπλες Δυνάμεις με την οποία θα επανέλθει περιορισμένος αριθμός έμπειρων αποστράτων αξιωματικών και η δικαιοσύνη θα αποκατασταθεί και το αξιόμαχο των Ενόπλων Δυνάμεων, καθώς και η εύρυθμη λειτουργία στις Ένοπλες Δυνάμεις, που πραγματικά αποτελούν τη ραχοκοκαλιά και την σπονδυλική στήλη της πατρίδας μας, ιδιαίτερα τώρα στους χαλεπούς καιρούς, που απαιτείται να είναι σε ετοιμότητα και σε πλήρη επάρκεια. Ευχαριστώ πολύ.</p>
        </speech>
        <scene>(Χειροκροτήματα από την Πτέρυγα του ΠΑ.ΣΟ.Κ)
</scene>
        <speech by="panagiotis_sgouridis" eId="debate_1993-12-01_speech_135">
          <from>Παναγιώτης Σγουρίδης</from>
          <p>Ο κ. Γκελεστάθης έχει το λόγο.</p>
        </speech>
        <speech by="nikolaos_gkelestathis" eId="debate_1993-12-01_speech_136">
          <from>ΝΙΚΟΛΑΟΣ ΓΚΕΛΕΣΤΑΘΗΣ</from>
          <p>Κύριε Πρόεδρε, κυρίες και κύριοι συνάδελφοι, όταν την Εθνική Αντιπροσωπεία απασχολούν θέματα τα οποία ανάγονται στην προσβολή των θεσμών της Χώρας μας, ασφαλώς πρέπει όλοι μας να τοποθετούμεθα με ιδιαίτερο αίσθημα ευθύνης και να μη χρησιμοποιούμε σε καμία περίπτωση πολιτικές σκοπιμότητες στην αντιμετώπιση των θεμάτων αυτών.</p>
          <p>Το τελευταίο χρονικό διάστημα, αφότου ανέλαβε την εξουσία η παράταξη του ΠΑ.ΣΟ.Κ, παριστάμεθα μάρτυρες του ότι συστηματικά βάλλονται οι θεσμοί μας. Όλοι γνωρίζουμε, ότι πραγματοποιήθηκε η αλλαγή της ηγεσίας της Ελληνικής Αστυνομίας, κατά τρόπο που δεν τηρήθηκαν, ούτε τα στοιχειώδη προσχήματα, κατά τρόπο που ευθέως γκρεμίστηκε ο θεσμός των κειμένων διατάξεων για τον τρόπο με τον οποίο πρέπει να πραγματοποιείται η αλλαγή της ηγεσίας στην Ελληνική Αστυνομία.</p>
          <p>Παρακολουθούμε όμως και βλέπουμε, ότι το ίδιο γίνεται και με το νομοσχέδιο του Υπουργείου Δικαιοσύνης, που βρίσκεται σε εξέλιξη στη Βουλή. Το ίδιο, πληροφορούμεθα, ότι πρόκειται να συμβεί και με τα απειλούμενα να εισαχθούν στην Εθνική Αντιπροσωπεία νομοσχέδια του Υπουργείου Εθνικής Παιδείας και του Υπουργείου Προεδρίας της Κυβέρνησης.</p>
          <p>Έτσι, αγαπητοί κύριοι συνάδελφοι, πρέπει να ασκήσουμε τα καθήκοντά μας στην Αίθουσα αυτή, έξω από κομματικές τοποθετήσεις και πολιτικές σκοπιμότητες, εάν θέλουμε να προσφέρουμε τις υπηρεσίες μας στο Λαό μας, όπως είναι η εντολή του, που μας έστειλε στην Αίθουσα αυτή.</p>
          <p>Εάν υπάρχει περιθώριο βελτιώσεως των θεσμών που περιλαμβάνονται στις κείμενες διατάξεις για τα θέματα αυτά, ασφαλώς θα βρισκόμαστε όλοι σύμφωνοι. Και αν με το υπό συζήτηση νομοσχέδιο ο κύριος Υπουργός της Εθνικής Άμυνας έφερνε στη Βουλή τη βελτίωση των κειμένων διατάξεων, όπως για τις κρίσεις των αξιωματικών των Ενόπλων Δυνάμεων ή για θέματα άλλων τομέων των Ενόπλων Δυνάμεων, ασφαλώς θα υπήρχε η βασική αρχή, ότι γίνεται προσπάθεια βελτιώσεως των θεσμών και όχι γκρεμίσματός τους. Διότι το γκρέμισμα είναι ασφαλώς εύκολο, αλλά το χτίσιμο είναι πολύ δύσκολο και παριστάμεθα μάρτυρες μόνο της δεύτερης περίπτωσης.</p>
          <p>Κύριοι συνάδελφοι, όταν ομιλούμε και ασχολούμεθα με οποιονδήποτε τρόπο και από οποιαδήποτε θέση με τις Ένοπλες Δυνάμεις, ασφαλώς πρέπει με θρησκευτική ευλάβεια να αναφερόμεθα στις λειτουργίες της διότι γνωρίζουμε όλοι μας πολύ καλά ποια είναι η προσφορά των Ενόπλων Δυνάμεων προς το Έθνος και τη Χώρα, ποια είναι ιδιαίτερα η προσφορά του Σώματος των Μονίμων Ελλήνων Αξιωματικών προς το Έθνος και την Πατρίδα για την ανεξαρτησία της Χώρας και για την ελευθερία του Λαού μας, που θα πρέπει με ιδιαίτερη προσοχή να αναφερόμεθα στα θέματά τους.</p>
          <p>Κύριοι συνάδελφοι, κατά τις κρίσεις των αξιωματικών των Ενόπλων Δυνάμεων και των τριών κλάδων που πραγματοποιήθηκαν την τριετία από το 1990 μέχρι το 1993 επεκράτησαν αποκλειστικά και μόνο αξιοκρατικά κριτήρια όπως άλλωστε πρέπει να γίνεται και για το λόγο αυτό, δεν απασχολήθηκε η Εθνική Αντιπροσωπεία με καμία επερώτηση, με καμία ερώτηση, με καμία αναφορά περί του τρόπου ακριβώς των κρίσεων που επραγματοποιούντο αυτά τα τρία χρόνια. Αυτό είναι σημαντική απόδειξη, ότι η κυβέρνηση της παράταξής μας με ιδιαίτερη προσοχή ασχολήθηκε με τα θέματα των κρίσεων, και των προαγωγών και των τοποθετήσεων των αξιωματικών μας.</p>
          <p>Είναι γνωστό, κύριοι συνάδελφοι, ότι ο άξιος αξιωματικός, ο τότε αντιστράτηγος Γενικός Επιθεωρητής του Στρατού ο κύριος Ιωάννης Βερυβάκης προήχθη από την Κυβέρνησή μας στη θέση του Αρχηγού του Γενικού Επιτελείου Στρατού και στη συνέχεια στη θέση του Αρχηγού του Γενικού Επιτελείου Εθνικής Άμυνας, που η παρουσία του αυτό το χρονικό διάστημα άφησε εποχή και βέβαια παράδειγμα για τους μεταγενέστερους.</p>
          <p>Αλλά η κρίση και η τοποθέτηση αυτή έγινε από την κυβέρνηση της Νέας Δημοκρατίας, διότι πραγματικά είχε όλα τα εφόδια, για να καταλάβει αυτές τις θέσεις. Κανένα άλλο κριτήριο δεν πρυτάνευσε, διότι ο αξιωματικός αυτός ήταν παράδειγμα και δεν είχε κομματική τοποθέτηση. Γι' αυτό το λόγο η παρουσία του ήταν εγγύηση και για τις κρίσεις και τη μεταχείριση των άλλων ανωτάτων και ανωτέρων αξιωματικών.</p>
          <p>Η επαναφορά στην ενεργό υπηρεσία τότε των αντιπτεράρχων κυρίων Αθανασίου Σταθιά και Κωνσταντίνου Χίου έγινε για τους γνωστούς λόγους. Δηλαδή, έπρεπε να καλυφθούν οι ανάγκες με αρχαιότερους αξιωματικούς, ώστε να επέλθει η γαλήνη στις τάξεις της Πολεμικής Αεροπορίας. Απεδείχθη περίτρανα, ότι ο σκοπός αυτός επετεύχθη, αφού στο διάστημα της ενεργού υπηρεσίας τους μέχρι σήμερα, όχι μόνο ενισχύθηκε το πολύτιμο όπλο της Πολεμικής Αεροπορίας, αλλά επήλθε και μία ισορροπία μεταξύ των αξιωματικών της Πολεμικής Αεροπορίας, έτσι ώστε η απόδοσή της έχει φτάσει στο μεγαλύτερο δυνατό επίπεδο. Το τι έλεγε τότε το ΠΑ.ΣΟ.Κ για την επαναφορά αυτών των δύο αξιωματικών, αναφέρθηκε προηγουμένως από άλλους συναδέλφους. Πρέπει όμως να έρθουν αυτά στη μνήμη τους, για να τοποθετούνται αναλόγως οι συνάδελφοι της Κυβερνητικής πλειοψηφίας έναντι αυτού του νομοσχεδίου, που επαναφέρει στην ενεργό υπηρεσία απεριόριστο αριθμό αξιωματικών. Οι συγκρίσεις πρέπει να αποφεύγονται, διότι όλοι είμαστε μάρτυρες και των γεγονότων και των προσώπων και των μεθόδων, που ακολουθήθηκαν.</p>
          <p>Κύριε Πρόεδρε, στο εδάφιο πρώτο της εισηγητικής έκθεσης επί του άρθρου 1, αναφέρεται ότι η επαναφορά στην ενέργεια θα γίνει για "περιορισμένο αριθμό" ανωτάτων αξιωματικών. Όμως στην παράγραφο 1 του άρθρου 1 του νομοσχεδίου δεν</p>
          <p>αναφέρεται η φράση "του περιορισμένου αριθμού". Αντιλαμβάνεσθε, που μπορεί να οδηγηθούμε με την επαναφορά στην ενεργό υπηρεσία απεριορίστου αριθμού αξιωματικών από την εφεδρεία. Αντιλαμβάνεσθε ποιες δυσμενέστατες επιπτώσεις θα δημιουργήσει αυτό το γεγονός στις Ένοπλες Δυνάμεις.</p>
          <p>Αναφέρεται στην εισηγητική έκθεση, αλλά στο άρθρο δεν αναφέρεται, ότι "προκειμένου να καλυφθούν σοβαρές υπηρεσιακές ανάγκες", θα γίνει η επαναφορά στην ενεργό υπηρεσία αυτών των ανωτάτων αξιωματικών. Αυτό έρχεται σε αντίθεση με το γεγονός, ότι παράλληλα αναφέρεται στην παράγραφο 2 του άρθρου 1 ότι οι αξιωματικοί που θα επανέλθουν στην ενεργό υπηρεσία και δεν θα καταλάβουν κενές οργανικές θέσεις, θα παραμείνουν ως υπεράριθμοι, για να τοποθετηθούν σε κενωθησόμενες οργανικές θέσεις. Μα, είναι αυτά επιχειρήματα, με τα οποία θα απασχοληθεί η Εθνική Αντιπροσωπεία, όταν μέσα στο νομοσχέδιο αναφέρεται ότι για να "καλυφθούν σοβαρές υπηρεσιακές ανάγκες" και από την άλλη πλευρά λέει, ότι "θα παραμείνουν ως υπεράριθμοι" οι επανερχόμενοι, έως ότου κενωθούν θέσεις; Ποιες είναι λοιπόν αυτές οι "σοβαρές υπηρεσιακές ανάγκες", που πρέπει να οδηγήσουν τον Υπουργό Εθνικής Άμυνας να επαναφέρει στην ενεργό υπηρεσία ανωτάτους αξιωματικούς;</p>
          <p>Αυτά νομίζω, ότι υποβαθμίζουν τη λειτουργία της νομοθετικής εργασίας στο Σώμα, κύριε Πρόεδρε, και για το λόγο αυτό θα πρέπει η Κυβέρνηση να σκεφθεί έστω και τη στιγμή αυτή πάλι το θέμα αυτό και μήπως θα πρέπει να οδηγηθεί στην απόσυρση του νομοσχεδίου για να το μελετήσει καλύτερα και να πάρει σοβαρότερα τις ευθύνες που πρέπει να πάρει στον τομέα αυτόν τον Ενόπλων Δυνάμεων.</p>
          <p>Αλλά, κύριε Πρόεδρε, και στην έκθεση του Επιστημονικού Συμβουλίου της Βουλής αναφέρεται και ένας άλλος κίνδυνος ο οποίος θα δημιουργηθεί.</p>
        </speech>
        <speech by="panagiotis_sgouridis" eId="debate_1993-12-01_speech_137">
          <from>Παναγιώτης Σγουρίδης</from>
          <p>Κύριε Γκελεστάθη, ο χρόνος σας έχει τελειώσει.</p>
        </speech>
        <speech by="nikolaos_gkelestathis" eId="debate_1993-12-01_speech_138">
          <from>ΝΙΚΟΛΑΟΣ ΓΚΕΛΕΣΤΑΘΗΣ</from>
          <p>Κύριε Πρόεδρε, επιδείξατε μία μικρή ανοχή σε όλους τους συναδέλφους. Τελειώνω, κύριε Πρόεδρε.</p>
          <p>Αναφέρεται λοιπόν στην έκθεση του Επιστημονικού Συμβουλίου της Βουλής ότι "ας σημειωθεί πάντως, ότι σύμφωνα με την νομολογία του Συμβουλίου της Επικρατείας οι τυχόν αποστρατευόμενοι αξιωματικοί, συνεπεία των υπηρεσιακών μεταβολών που επακολουθούν την επαναφορά στην ενέργεια αξιωματικών σε αποστρατεία, έχουν έννομο συμφέρον προσβολής των πράξεων επαναφοράς και αποστρατείας, ενώ έχει ρητά απορριφθεί ως αβάσιμος ο ισχυρισμός, ότι οι πράξεις ανάκλησης στην υπηρεσία συνιστούν κυβερνητικές πράξεις". (1438/1933, Γ' Τμήμα σε επταμελή σύνθεση).</p>
          <p>Αντιλαμβάνεσθε ότι εκείνοι οι οποίοι εισήλθαν στις Ένοπλες Δυνάμεις με τη φιλοδοξία να φθάσουν στην κορυφή της πυραμίδας, εύορκα επιτελούντες το καθήκον τους, με αξιοκρατικά κριτήρια ανερχόμενοι στην ιεραρχία και στερούμενοι αυτήν την στιγμή του δικαιώματος της σταδιοδρομίας τους μέχρι την κορυφή της πυραμίδας, ασφαλώς θα οδηγηθούν στην προσβολή των πράξεων αυτών και αντιλαμβάνεσθε από κει και πέρα με τις αποφάσεις του Ανωτάτου Διοικητικού Δικαστηρίου, τι αναστάτωση θα επέλθει στις Ένοπλες Δυνάμεις.</p>
          <p>Για το λόγο αυτό, κύριε Πρόεδρε, επισημαίνουμε ότι οι κίνδυνοι που απειλούνται από τη θεσμοθέτηση της διατάξεως αυτής ...</p>
        </speech>
        <speech by="panagiotis_sgouridis" eId="debate_1993-12-01_speech_139">
          <from>Παναγιώτης Σγουρίδης</from>
          <p>Τελειώστε, κύριε Γκελεστάθη. Έχετε και δευτερολογία.</p>
        </speech>
        <speech by="nikolaos_gkelestathis" eId="debate_1993-12-01_speech_140">
          <from>ΝΙΚΟΛΑΟΣ ΓΚΕΛΕΣΤΑΘΗΣ</from>
          <p>... είναι σοβαροί και θα πρέπει η Κυβέρνηση να αναλάβει τις ευθύνες της και να θελήσει να αναθεωρήσει την ενέργειά της αυτή.</p>
        </speech>
        <scene>(Χειροκροτήματα απο την Πτέρυγα της Νέας Δημοκρατίας)
</scene>
        <speech by="panagiotis_sgouridis" eId="debate_1993-12-01_speech_141">
          <from>Παναγιώτης Σγουρίδης</from>
          <p>Ο κ. Γιάννης Χαραλαμπόπουλος έχει το λόγο.</p>
        </speech>
        <speech by="giannis_xaralampopoulos" eId="debate_1993-12-01_speech_142">
          <from>ΓΙΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Κύριε Πρόεδρε, κύριοι συνάδελφοι, υπήρξε προεκλογική δέσμευση του ΠΑ.ΣΟ.Κ για την άρση των αδικιών και ιδιαίτερα για τις Ένοπλες Δυνάμεις θα μπορούσαμε να προσθέσουμε ότι υπήρξε και προγραμματική δέσμευση για την αποκατάσταση της εύρυθμης λειτουργίας τους. Στα πλαίσια αυτά έρχεται να ικανοποιήσει εν μέρει το παρόν νομοσχέδιο και τη μία περίπτωση και την άλλη. Και λέω εν μέρει, διότι αφορά έναν περιορισμένο αριθμό ανωτάτων αξιωματικών που πρόκειται να επαναφερθούν στην ενέργεια. Δεν αναφέρεται σε ανώτερους και κατώτερους αξιωματικούς, ούτε ακόμη αναφέρεται σε εκείνους οι οποίοι αδικήθηκαν μεν, αλλά κρίνεται λόγω του περιορισμού που τίθεται στο παρόν νομοσχέδιο, ότι μπορεί να αποκατασταθούν βαθμολογικά και συνταξιοδοτικά.</p>
          <p>Την κατάσταση που επικρατεί στις Ένοπλες Δυνάμεις την περιέγραψαν οι συνάδελφοί μου και ιδιαίτερα εκείνοι που διετέλεσαν Υφυπουργοί στο Υπουργείο Εθνικής Άμυνας και δεν θα επανέλθω και στα παραδείγματα που αναφέρθηκαν, αλλά και στην κατάσταση όπως περιεγράφη. Εγώ απλώς θα προσυπογράψω τα όσα ελέχθησαν και θα τονίσω ακόμη, ότι αυτή η κατάσταση του να θεωρείται δηλαδή για την παράταξη της Δεξιάς και για τη Νέα Δημοκρατία τώρα, το στράτευμα φέουδο και τιμάριο, πάει πολύ παλιά. Και δεν θα αναφερθώ στην προπολεμική εποχή γιατί απο εκεί αρχίζει, αλλά ουσιαστικά θα μπορούμε να πούμε ότι αρχίζει μετά το τέλος του εμφυλίου πολέμου. Ο στρατός ήταν,- έτσι εθεωρείτο,- φέουδο και τιμάριο της Δεξιάς. Και δεν συγχώρησε η παράταξη της Δεξιάς το ότι ο Ελληνικός Λαός έδωσε στο ΠΑ.ΣΟ.Κ τη δυνατότητα να κυβερνήσει επί μία οκταετία και στο διάστημα αυτό υπήρξαν στελέχη των Ενόπλων Δυνάμεων τα οποία συνεργάσθηκαν με την κυβέρνηση του ΠΑ.ΣΟ.Κ.</p>
          <p>Αυτά τα στελέχη κατά την άποψη και την αντίληψη της Νέας Δημοκρατίας, εγκλημάτησαν. Έπρεπε λοιπόν να εξοβελιστούν να εκκαθαριστούν, να μη μείνει ούτε ένας στο στράτευμα. Και τους απόστρατους, όσοι διετέλεσαν και Αρχηγοί των Ενόπλων Δυνάμεων, δεν δίστασε η Νέα Δημοκρατία να τους σύρει και στα δικαστήρια. Πέντε τον αριθμό διατελέσαντες Αρχηγοί των Ενόπλων Δυνάμεων οδηγήθησαν στα δικαστήρια και διεσύρθησαν και διαπομπέφθηκε το στράτευμα όχι μόνο στην Ελλάδα, αλλά και διεθνώς. Αλλά ευτυχώς όλη αυτή η σκανδαλολογία και όλη αυτή η σκευωρία έπεσε στο κενό, διότι σε όλες αυτές τις υποθέσεις ερρίφθη φως και αποκατεστάθησαν οι έντιμοι αξιωματικοί που είχαν διατελέσει, όπως είπα, Αρχηγοί των Ενόπλων Δυνάμεων. Ήταν πέντε τον αριθμό. Είναι η πρώτη φορά στα χρονικά αυτής της Χώρας που τέτοιος διασυρμός και τέτοια διαπόμπευση επιχειρήθηκε από τη Νέα Δημοκρατία, διότι διέπραξαν το έγκλημα αυτοί οι αξιωματικοί, αυτά τα στελέχη να υπηρετήσουν τη νόμιμη κυβέρνηση της Χώρας.</p>
          <p>Ήρθε λοιπόν η Νέα Δημοκρατία και στα 3,5 χρονια -και να μην κακοφανεί ούτε στον κ. Βαρβιτσιώτη, ούτε στον κ. Παπαδόγγονα ούτε σε κανέναν από τους αγαπητούς συναδέλφους της Αξιωματικής Αντιπολίτευσης-πραγματικά έγινε ένα πογκρόμ προγραμματισμένο. Και όταν ο κ. Παπαδόγγονας προηγουμένως είπε, "ποιους θα φέρετε, ποιους θα επαναφέρετε, δεν μας λέτε", ήθελα να ρωτήσω: Εσείς ρωτήσατε όταν με στημένες ΕΔΕ ...</p>
        </speech>
        <speech by="alexandros_papadoggonas" eId="debate_1993-12-01_speech_143">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Ποιοι είναι αυτοί;</p>
        </speech>
        <speech by="ioannis_xaralampopoulos" eId="debate_1993-12-01_speech_144">
          <from>ΙΩΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Ακούστε.</p>
          <p>... επαναφέρατε και στην ενέργεια και αποκαταστήσατε βαθμολογικά και συνταξιοδοτικά τους αστέρες, τα μπουμπούκια της δικτατορίας, αυτούς που υπηρέτησαν στην ΕΣΑ.</p>
        </speech>
        <scene>(Χειροκροτήματα από την Πτέρυγα του ΠΑΣΟΚ)
</scene>
        <speech by="ioannis_xaralampopoulos" eId="debate_1993-12-01_speech_145">
          <from>ΙΩΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Σήμερα είναι Μέραρχος, υποστράτηγος ο οποίος υπηρέτησε στην ΕΣΑ. Τους επαναφέρατε με στημένες ΕΔΕ. Πάρα πολλούς. Δεν αφήσατε κανέναν.</p>
        </speech>
        <speech by="alexandros_papadoggonas" eId="debate_1993-12-01_speech_146">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Υπάρχουν του ΠΑ.ΣΟ.Κ. Να αναφέρω ονόματα;</p>
        </speech>
        <speech by="ioannis_xaralampopoulos" eId="debate_1993-12-01_speech_147">
          <from>ΙΩΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Σήμερα όλη η ηγεσία των Ενόπλων Δυνάμεων από το βαθμό του συνταγματάρχου και πάνω -και θα ήθελα πραγματικά με ειλικρίνεια αν μπορείτε να απαντήσετε σ' αυτά τα αμείλικτα ερωτήματα,- ανήκει σε σας. Θα ήθελα να μου πείτε πόσοι συνταγματάρχες του στρατού θεωρούνται για σας ότι δεν είναι δικοί σας. Να σας</p>
          <p>πω ότι είναι μόνο τρεις. Ο ένας προήχθη πριν από 3 μήνες. Είναι πολιτικός μηχανικός άριστος αξιωματικός και προήχθη από αντισυνταγματάρχης σε συνταγματάρχη. Πόσοι είναι στην αεροπορία; Δύο Σμήναρχοι. Πόσοι είναι στο ναυτικό; είναι δύο πλοίαρχοι. Κανείς από κει και πάνω. Να τους αναφέρετε εδώ ονομαστικά αν μπορείτε.</p>
          <p>Κάνατε λοιπόν γενικές εκκαθαρίσεις και μη μας λέτε αυτό το θεωρητικό που μπορεί κανείς πολύ εύκολα να πει ότι "δεν πρέπει να θίγουμε τις Ένοπλες Δυνάμεις, πρέπει να σεβαστούμε την αξιοκρατία, πρέπει να σεβαστούμε την ιεραρχία" και όλα αυτά. Όλα αυτά είναι ηχηρά, αλλά δεν έχουν αντίκρυσμα, διότι στην αντίληψη της Νέας Δημοκρατίας οι Ένοπλες Δυνάμεις είναι φέουδο και τιμάριο της δεξιάς μας εγκλημάτησαν όσοι συνεργάστηκαν με την Κυβέρνηση του ΠΑ.ΣΟ.Κ..</p>
          <p>Είχαν πει οι συνάδελφοί μου προηγουμένως, ότι υπήρξαν ορισμένοι που υπηρέτησαν ως υπασπιστές σας. Πράγματι έτσι είναι. Πέστε μου έναν υπασπιστή κατά τα χρόνια της 8ετίας του ΠΑΣΟΚ είτε του Ανδρέα Παπανδρέου, είτε του κ. Δροσογιάννη είτε του κ. Παπαστρατή, είτε του κ. Στάθη είτε του κ. Ζακολίκου είτε εμού προσωπικά ο οποίος να υπηρετεί σήμερα. Ενώ όσους υπασπιστές βρήκαμε εμείς την πρώτη 4ετία και τη δεύτερη 4ετία όχι μόνο δεν τους αποστρατεύσαμε αλλά αυτοί προήχθησαν στους ανωτάτους βαθμούς. Οι σημερινοί Αρχηγοί των Ενόπλων Δυνάμεων πότε έγιναν ανώτατοι αξιωματικοί;</p>
          <p>Εμείς χρησιμοποιήσαμε κομματικά κριτήρια; Οι νυν Αρχηγοί -ο σημερινός Αρχηγός ΓΕΕΘΑ, ο σημερινός Αρχηγός του Ναυτικού, ο σημερινός Αρχηγός του Στρατού- πότε έγιναν; Ο Αρχηγός της Αεροπορίας έφθασε στο βαθμό του Υποπτεράρχου και τον ανακαλέσατε εσείς και τον φέρατε στην ενέργεια. Και δεν είχατε ανάγκη να το κάνετε, το κάνατε όμως.</p>
        </speech>
        <speech by="alexandros_papadoggonas" eId="debate_1993-12-01_speech_148">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Μου επιτρέπετε μία διακοπή;</p>
        </speech>
        <speech by="giannis_xaralampopoulos" eId="debate_1993-12-01_speech_149">
          <from>ΓΙΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Επιτρέπω τη διακοπή, εάν το επιτρέψει ο κύριος Πρόεδρος.</p>
        </speech>
        <speech by="panagiotis_sgouridis" eId="debate_1993-12-01_speech_150">
          <from>Παναγιώτης Σγουρίδης</from>
          <p>Εσείς εάν το επιτρέπετε, κύριε συνάδελφε.</p>
        </speech>
        <speech by="giannis_xaralampopoulos" eId="debate_1993-12-01_speech_151">
          <from>ΓΙΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Εγώ το επιτρέπω.</p>
        </speech>
        <speech by="panagiotis_sgouridis" eId="debate_1993-12-01_speech_152">
          <from>Παναγιώτης Σγουρίδης</from>
          <p>Αλλά θα σας κρατήσω το χρόνο.</p>
        </speech>
        <speech by="alexandros_papadoggonas" eId="debate_1993-12-01_speech_153">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Ερωτώ ακριβώς με το πνεύμα με το οποίο μιλάει ο κύριος συνάδελφος. Πώς σταδιοδρόμησαν ο κ. Κουρής, ο οποίος έφτασε εν συνεχεία Αρχηγός, ο κ. Αποστολάκης, ο κ. Στάπας; Δεν ήταν κυβερνήσεις της Νέας Δημοκρατίας μεταξύ του 1974 και του 1981;</p>
          <p>Δεν επανεφέρθη αξιωματικός του Ναυτικού, ο οποίος είχε φύγει προ του 1966, ο κ. Βασιλικόπουλος -τους τιμώ όλους αυτούς εγώ, δεν το λέω για να θίξω κανέναν- δεν επανεφέρθη επί Νέας Δημοκρατίας και εν συνεχεία επί των ημερών του ΠΑΣΟΚ έγινε Αρχηγός του Γενικού Επιτελείου Ναυτικού; Δεν επανεφέρθη ο κ. Ντεγιάννης, ο οποίος έγινε Αρχηγός ΓΕΕΘΑ;</p>
          <p>Συνεπώς, δεν μπορείτε να επικαλείσθε μονομερώς ορισμένα παραδείγματα μη λαμβάνοντας υπόψη και τα άλλα.</p>
        </speech>
        <speech by="giannis_xaralampopoulos" eId="debate_1993-12-01_speech_154">
          <from>ΓΙΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Κύριε Παπαδόγγονα, δεν επικαλούμαι μονομερώς, αλλά εσείς, όπως είπα προηγουμένως, είχατε φτιάξει ένα τέτοιο καθεστώς στις Ένοπλες Δυνάμεις, που πραγματικά μπορούσατε ν' αντλήσετε απ' αυτήν τη δεξαμενή της δεξιοκρατίας, όσους θέλατε.</p>
          <p>Εμείς πραγματικά χρησιμοποιήσαμε αυτούς που βρήκαμε. Όμως, αυτοί που συνεργάστηκαν μαζί μας, ξεχνάτε ότι διεσύρθηκαν στη συνέχεια; Ξεχνάτε ότι ήταν όλοι υπόδικοι; Ξεχνάτε τι έγινε το 1989, 1990, 1991, 1992 και 1993;</p>
        </speech>
        <speech by="alexandros_papadoggonas" eId="debate_1993-12-01_speech_155">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Ποιοι είναι αυτοί; Να τους ονομάσετε.</p>
        </speech>
        <speech by="giannis_xaralampopoulos" eId="debate_1993-12-01_speech_156">
          <from>ΓΙΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Λοιπόν, επανέρχομαι στο θέμα.</p>
          <p>Είπα προηγουμένως ότι με στημένες ένορκες διοικητικές εξετάσεις, διαγράψατε, απαλείψατε από τα ατομικά έγγραφα των αξιωματικών...</p>
        </speech>
        <speech by="alexandros_papadoggonas" eId="debate_1993-12-01_speech_157">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Δεν ανεκλήθησαν.</p>
        </speech>
        <speech by="giannis_xaralampopoulos" eId="debate_1993-12-01_speech_158">
          <from>ΓΙΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>... οι οποίοι διετέλεσαν, σε σημαντικότατες θέσεις, όργανα της δικτατορίας και ιδιαίτερα αυτούς, οι οποίοι υπηρέτησαν στην ΕΣΑ.</p>
          <p>Θα πρέπει να θυμίσω και στον κ. Βαρβιτσιώτη και σε σας, ότι όταν εμείς είχαμε καταθέσει την πρώτη επερώτηση ως Αντιπολίτευση για τις Ένοπλες Δυνάμεις -εσείς ήσασταν απών, κύριε Παπαδόγγονα- εγώ είχα πει τότε ότι εσείς είχατε ανακαλέσει στην ενέργεια και τον είχατε τοποθετήσει διευθυντή του στρατιωτικού σας γραφείου, έναν απόστρατο, ο οποίος πράγματι στο διάστημα της δικτατορίας, ήταν διοικητής της ΕΣΑ στον Πειραιά.</p>
        </speech>
        <speech by="alexandros_papadoggonas" eId="debate_1993-12-01_speech_159">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Επιτρέπετε μια διακοπή;</p>
        </speech>
        <speech by="panagiotis_sgouridis" eId="debate_1993-12-01_speech_160">
          <from>Παναγιώτης Σγουρίδης</from>
          <p>Δεν έχετε το λόγο, κύριε Παπαδόγγονα.</p>
        </speech>
        <speech by="alexandros_papadoggonas" eId="debate_1993-12-01_speech_161">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Τι είναι αυτά που λέτε; Εγώ ήμουν κρατούμενος της ΕΣΑ, κύριε Πρόεδρε.</p>
        </speech>
        <speech by="panagiotis_sgouridis" eId="debate_1993-12-01_speech_162">
          <from>Παναγιώτης Σγουρίδης</from>
          <p>Δεν έχετε το λόγο, κύριε Παπαδόγγονα. Μπορείτε να δευτερολογήσετε.</p>
        </speech>
        <speech by="ioannis_xaralampopoulos" eId="debate_1993-12-01_speech_163">
          <from>ΙΩΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Και τότε στον κ. Βαρβιτσιώτη, διότι ο κ. Βαρβιτσιώτης μου είπε "Μα, είναι απών ο κ. Παπαδόγγονας και δεν μπορεί να σας απαντήσει", είπα το εξής: Ότι υπάρχουν 90 ταξίαρχοι. Δεν μπορούσε ο κ. Παπαδόγγονας έναν από τους 90 της άμεσης και απόλυτης εμπιστοσύνης του να τον τοποθετήσει διευθυντή του στρατιωτικού γραφείου; Γιατί το έκανε; Το έκανε προφανώς -το κάνατε όλοι σας- για να δώσετε μηνύματα προς τα κάτω, ότι οι χουντικοί για σας, είναι ευπρόσδεκτοι. Και το κάνατε, τους αποκαταστήσατε όλους. Και σήμερα, υπάρχει διοικητής μεραρχίας αξιωματικός, ο οποίος ήταν στην ΕΣΑ. Είναι και άλλος που υπηρετεί στο Υπουργείο Εθνικής Άμυνας.</p>
          <p>Εγώ θέλω να τελειώσω απευθυνόμενος στον κύριο Υπουργό και να πω το εξής: Ότι πραγματικά γίνεται μια μερική αποκατάσταση των αδικιών, όπως επιχειρείται με τον περιορισμένο αριθμό, μία ικανοποιητική θα λέγαμε αντιμετώπιση του θέματος της εύρυθμης λειτουργίας του στρατεύματος.</p>
          <p>Όμως, θα ήθελα να παρακαλέσω τον κύριο Υπουργό να μη ξεχάσει ότι υπάρχουν ανώτεροι και κατώτεροι αξιωματικοί νέοι, νεότατοι, οι οποίοι απομακρύνθηκαν χωρίς κανένα λόγο, παρά μόνο γιατί είχαν συνεργασθεί με την Κυβέρνηση του ΠΑ.ΣΟ.Κ., καθώς και ελάχιστοι -ίσως 2 ή 3- οι οποίοι λόγω των πολλών διωγμών εξαναγκάστηκαν σε παραίτηση. Θα πρέπει να ρυθμιστεί οπωσδήποτε αυτό το θέμα.</p>
          <p>Από εκεί και πέρα, να είσθε βέβαιοι, κύριοι συνάδελφοι, ότι το ΠΑ.ΣΟ.Κ, όπως πολιτεύτηκε στα περασμένα 8 χρόνια, που είχε την ευθύνη της διακυβερνήσεως της Χώρας, στις Ένοπλες Δυνάμεις, έτσι θα σεβασθεί, θα τιμήσει, θα υποστηρίξει και θα αναβαθμίσει τις Ένοπλες Δυνάμεις σε όλους τους τομείς. Και είμαι βέβαιος ότι η πολιτική ηγεσία του Υπουργείου Εθνικής Άμυνας θα το πράξει και έδωσε δείγματα γραφής από την πρώτη κιόλας ώρα που ανέλαβε την ευθύνη του Υπουργείου Εθνικής Άμυνας. Ευχαριστώ.</p>
        </speech>
        <scene>(Χειροκροτήματα από την Πτέρυγα του ΠΑ.ΣΟ.Κ)</scene>
        <speech by="ioannis_xaralampopoulos" eId="debate_1993-12-01_speech_164">
          <from>ΙΩΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>.</p>
        </speech>
        <speech by="alexandros_papadoggonas" eId="debate_1993-12-01_speech_165">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Κύριε Πρόεδρε, το λόγο επί προσωπικού.</p>
        </speech>
        <speech by="panagiotis_sgouridis" eId="debate_1993-12-01_speech_166">
          <from>Παναγιώτης Σγουρίδης</from>
          <p>Ορίστε, κύριε Παπαδόγγονα, έχετε το λόγο επί προσωπικού. Εξηγήστε μας σε τι συνίσταται το προσωπικό σας θέμα.</p>
        </speech>
        <speech by="alexandros_papadoggonas" eId="debate_1993-12-01_speech_167">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Θεωρώ προσβλητικό αυτό που είπε ο κ. Χαραλαμπόπουλος, ότι εγώ χρησιμοποίησα αξιωματικό, ο οποίος υπηρέτησε στην ΕΣΑ. Είναι η έννοια ταυτόσημη με τους βασανιστάς, αυτούς τους οποίους είχα εγώ όταν ήμουν κρατούμενος στην ΕΣΑ. Και σας πληροφορώ ότι αυτοί οι οποίοι καταδικάστηκαν ως βασανιστές στην ΕΣΑ, καταδικάστηκαν για το μόνο λόγο, ότι χειροδίκησαν κατά ανωτέρων των, δηλαδή εναντίον ημών των αξιωματικών του Ναυτικού. Άλλως, δεν θα είχαν καταδικασθεί, διότι δεν προεβλέπετο ο νόμος, την εποχή εκείνη, περί βασανισμών και συνεπώς ουδέποτε θα διέπραττα εγώ τέτοια πράξη.</p>
          <p>Και αν μιλάει ο κ. Χαραλαμπόπουλος για συγκεκριμένο πρόσωπο, τον πληροφορώ ότι ήταν ένας κατώτερος αξιωμα-</p>
          <p>τικός, ο οποίος υπηρετούσε στην Τροχαία της Στρατονομίας Πειραιώς. Δηλαδή οι διώξεις, αν θέλετε εκ μέρους μας, που κατά τη διάρκεια της δικτατορίας αναπτύξαμε τη δραστηριότητα που αναπτύξαμε, θα φθάσουν στον τελευταίο ανθυπολοχαγό και στον τελευταίο υπολοχαγό των Ενόπλων Δυνάμεων για να τον σέρνει η ρετσινιά του χουντικού σε όλη του τη ζωή; Μου έστειλαν ανώνυμες επιστολές για τον Αρχηγό του Λιμενικού Σώματος τον οποίο επέλεξε η κυβέρνηση του ΠΑ.ΣΟ.Κ με σχετικά έγγραφα μέσα. Νομίζετε ότι για το σημαιοφόρο της εποχής εκείνης, ή τον ανθυποπλοίαρχο, θα βγω εγώ σήμερα στις εφημερίδες να του ρίξω λάσπη, διότι όταν ήταν 22 χρονών τον διέταξε κάποια υπηρεσία να κάνει οτιδήποτε; Θα πρέπει να δείχνουμε κατανόηση στους ανθρώπους και θα πρέπει να αναλογισθείτε επίσης κύριοι συνάδελφοι, ότι στην ηλικία των 22 και 25 ετών όλοι μας έχουμε διαπράξει και επιπολαιότητες. Γι' αυτό δεν αναφέρομαι σ' αυτόν που είπατε περί της ΕΣΑ. Αναφέρομαι στο δεύτερο παράδειγμα που έφερα. Αυτό δεν σημαίνει ότι θα υπάρχει ρετσινιά εσαεί.</p>
          <p>Γι' αυτό θα παρακαλούσα τον κ. Χαραλαμπόπουλο, αντιλαμβανόμενος για τι ομιλώ, να αποκαταστήσει αυτά τα οποία είπε.</p>
        </speech>
        <speech by="panagiotis_sgouridis" eId="debate_1993-12-01_speech_168">
          <from>Παναγιώτης Σγουρίδης</from>
          <p>Κύριε Παπαδόγγονα, το Προεδρείο κρίνει ότι δεν υπάρχει προσωπικό θέμα. Ο κ. Χαραλαμπόπουλος αναφέρθηκε σ' ένα πραγματικό γεγονός.</p>
        </speech>
        <speech by="giannis_xaralampopoulos" eId="debate_1993-12-01_speech_169">
          <from>ΓΙΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Κύριε Πρόεδρε, ...</p>
        </speech>
        <speech by="panagiotis_sgouridis" eId="debate_1993-12-01_speech_170">
          <from>Παναγιώτης Σγουρίδης</from>
          <p>Κύριε Χαραλαμπόπουλε, θέλετε να απαντήσετε; Ορίστε.</p>
          <p>ΓΙΑΝΝΗΣ ΒΑΡΒΙΤΣΙΩΤΗΣ): Γιατί του δίνετε το λόγο, κύριε Πρόεδρε, αφού δεν υπάρχει προσωπικό θέμα;</p>
        </speech>
        <speech by="panagiotis_sgouridis" eId="debate_1993-12-01_speech_171">
          <from>Παναγιώτης Σγουρίδης</from>
          <p>Κύριε Χαραλαμπόπουλε, το Προεδρείο θεωρεί ότι δεν υπάρχει προσωπικό θέμα.</p>
        </speech>
        <speech by="giannis_xaralampopoulos" eId="debate_1993-12-01_speech_172">
          <from>ΓΙΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Υπάρχει και θα σας παρακαλέσω να μου δώσετε το λόγο για ένα λεπτό.</p>
          <p>Κύριε Πρόεδρε, δεν ήταν στις προθέσεις μου να δημιουργήσω προσωπικό θέμα ούτε για τον κ. Βαρβιτσιώτη, ούτε για τον κ. Παπαδόγγονα.</p>
        </speech>
        <speech by="panagiotis_sgouridis" eId="debate_1993-12-01_speech_173">
          <from>Παναγιώτης Σγουρίδης</from>
          <p>Το Προεδρείο κρίνει, κύριε Χαραλαμπόπουλε, ότι δεν υπάρχει προσωπικό θέμα.</p>
        </speech>
        <speech by="giannis_xaralampopoulos" eId="debate_1993-12-01_speech_174">
          <from>ΓΙΑΝΝΗΣ ΧΑΡΑΛΑΜΠΟΠΟΥΛΟΣ</from>
          <p>Με συγχωρείτε, κύριε Πρόεδρε, υπάρχει και θα σας εξηγήσω.</p>
        </speech>
        <speech by="panagiotis_sgouridis" eId="debate_1993-12-01_speech_175">
          <from>Παναγιώτης Σγουρίδης</from>
          <p>Το Προεδρείο κρίνει ότι δεν υπάρχει.</p>
          <p>Ο κ. Κεδίκογλου, έχει το λόγο.</p>
        </speech>
        <speech by="basilis_kedikoglou" eId="debate_1993-12-01_speech_176">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Πρόεδρε, συνάδελφος σήμερα επανέφερε στην Αίθουσα ένα ατυχές γεγονός της 24ης Νοεμβρίου, το οποίο δεν συνέβη στην Αίθουσα αυτή, αλλά σε ένα γραφείο πάνω από την Αίθουσα, για το οποίο εξέφρασα τη βαθιά μου λύπη και την οποία επαναλαμβάνω. Τι να κάνουμε, κύριε Πρόεδρε, όλοι οι άνθρωποι δεν έχουμε τα ίδια αντανακλαστικά. Δεν ανήκω στην κατηγορία των ανθρώπων του "σφάξε με Αγά μου να αγιάσω". Δεν ανήκω στην κατηγορία των ανθρώπων που προσβάλλονται και κάνουν πως δεν ακούν. Δεν έχω προγόνους αυτής της κατηγορίας. Οι προγονοί μου και εγώ, ανήκουμε στην κατηγορία του "σφάζω εγώ τον Αγά, για να αγιάσω".</p>
          <p>Λυπούμαι ιδιαίτερα γιατί το γεγονός αυτό συνέβη εντός του κτιρίου και εύχομαι ποτέ συνάδελφος να μη βρεθεί στη θέση που βρέθηκα εγώ, δηλαδή να του προσάπτεται κατευθείαν η κατηγορία ότι προτείνει νομοθετική ρύθμιση για προσωπικό όφελος και μάλιστα οικονομικό, ότι είναι ένας ευτελής τσαμπάσης. Τον είχα προειδοποιήσει τον συνάδελφο δύο φορές, και στη μία περίπτωση και στην άλλη. Προσωπικούς υπαινιγμούς δεν δέχομαι. Και του επανέλαβα πως αν έχει κάτι, τον παρακαλώ να το πει ευθέως. Δεν δέχομαι υπονοούμενα. Τη δεύτερη φορά του επανέλαβα πως επιδιώκει το χαστούκι και να προσέχει. Και προχθές βρήκε πάλι την ευκαιρία γιατί νόμιζε πως βγάζει λαγό. Επειδή συμβαίνει να έχω αδελφό αξιωματικό, νόμιζε πως ήταν συνταγματάρχης. Ο αδελφός μου όμως είναι στρατηγός.</p>
        </speech>
        <speech by="panagiotis_sgouridis" eId="debate_1993-12-01_speech_177">
          <from>Παναγιώτης Σγουρίδης</from>
          <p>Κύριε Κεδίκογλου, οφείλω να σας πω ότι δεν συζητάμε σήμερα το θέμα αυτό.</p>
        </speech>
        <speech by="basilis_kedikoglou" eId="debate_1993-12-01_speech_178">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Βεβαίως, κύριε Πρόεδρε. Τελειώνω.</p>
        </speech>
        <speech by="panagiotis_sgouridis" eId="debate_1993-12-01_speech_179">
          <from>Παναγιώτης Σγουρίδης</from>
          <p>Σας παρακαλώ να μην αναφερθείτε σ' αυτό το γεγονός. Πήρατε το λόγο για το νομοσχέδιο.</p>
        </speech>
        <speech by="basilis_kedikoglou" eId="debate_1993-12-01_speech_180">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Την ίδια ημέρα το έφερε ως πολιτικό γεγονός ο εκπρόσωπος του Κόμματός του, ο κ. Κωστόπουλος. Και του εξήγησα ότι το θέμα δεν είναι πολιτικό.</p>
        </speech>
        <speech by="panagiotis_sgouridis" eId="debate_1993-12-01_speech_181">
          <from>Παναγιώτης Σγουρίδης</from>
          <p>Κύριε Κεδίκογλου, το Προεδρείο κρίνει ότι το γεγονός αυτό δεν συζητιέται σήμερα στην Αίθουσα.</p>
        </speech>
        <speech by="basilis_kedikoglou" eId="debate_1993-12-01_speech_182">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Ο κ. Κωστόπουλος δεν έφερε αντίρρηση όταν του είπα ότι δεν είναι πολιτικό το ζήτημα.</p>
          <p>Με την ευκαιρία αυτή λυπάμαι ακόμη πιο πολύ, κύριε Πρόεδρε, διότι έγκριτοι δημοσιογράφοι...</p>
        </speech>
        <speech by="stratis_korakas" eId="debate_1993-12-01_speech_183">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Πρόεδρε, το λόγο επί προσωπικού.</p>
        </speech>
        <speech by="panagiotis_sgouridis" eId="debate_1993-12-01_speech_184">
          <from>Παναγιώτης Σγουρίδης</from>
          <p>Κύριε Κόρακα, το Προεδρείο πήρε θέση και εφεξής ο κ. Κεδίκογλου θα αναφερθεί στο νομοσχέδιο.</p>
          <p>Σεις δημιουργείτε τώρα, κύριε Κόρακα, προσωπικό θέμα.</p>
        </speech>
        <speech by="stratis_korakas" eId="debate_1993-12-01_speech_185">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Πρόεδρε, εγώ είμαι της οικογενείας του "σφάξε με αγά μου ν' αγιάσω"; Αντί να τον ανακαλέσετε στην τάξη του λέτε απλώς ότι δεν είναι μέσα στο νομοσχέδιο.</p>
        </speech>
        <speech by="basilis_kedikoglou" eId="debate_1993-12-01_speech_186">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>.... κάνουν σύγχυση μεταξύ ανακλαστικών και ευαισθησίας. Ο καθένας μας έχει το δικό του κώδικα συμπεριφοράς.</p>
          <p>Θέλω να εκφράσω τη λύπη μου γιατί διάφορα έντυπα και ιδίως το ΠΟΝΤΙΚΙ το οποίο εκτιμώ ιδιαίτερα και το οποίο αναγνωρίζω ότι ασκεί ιδιαίτερη παρέμβαση στην κοινωνία, επέτρεψε σε δημοσιογράφο να αποδείξει ότι δεν γνωρίζει την ελληνική εννοιολογία. Άλλο "εκτός εαυτού" και άλλο "ανακλαστικά".</p>
        </speech>
        <speech by="panagiotis_sgouridis" eId="debate_1993-12-01_speech_187">
          <from>Παναγιώτης Σγουρίδης</from>
          <p>Κύριε Κεδίκογλου, σας παρακαλώ ελάτε στο νομοσχέδιο, γιατί θα σας αφαιρέσω το λόγο.</p>
        </speech>
        <speech by="basilis_kedikoglou" eId="debate_1993-12-01_speech_188">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Πρόεδρε, συζητούμε ένα νομοσχέδιο το οποίο ήταν φυσικό να έλθει. Η κοινωνία μας περνάει μία κρίση. Αγαπητοί συνάδελφοι, η Χώρα μας πέρασε έναν εμφύλιο πόλεμο, μετά τον εμφύλιο πόλεμο μία δικτατορία και έπειτα ήρθε μία δημοκρατική πολιτεία με το Σύνταγμά της. Μία πολιτική παράταξη που δεν είχε συμμετάσχει στην υπερψήφισή του τώρα για δεύτερη φορά διακυβερνά τη Χώρα. Είμαστε λοιπόν σε μία ομαλή δημοκρατική πορεία και χαιρόμαστε τη Δημοκρατία μας.</p>
          <p>Σήμερα στην ανωτάτη ηγεσία και τη στρατιωτική και την δικαστική και τη διοικητική βρίσκονται άνθρωποι οι οποίοι για να καταλάβουν τις θέσεις αυτές υπέβαλαν πιστοποιητικό κοινωνικών φρονημάτων. Βρίσκονται άνθρωποι οι οποίοι συνεργάστηκαν με καταστάσεις αλήστου μνήμης και πολλοί απ' αυτούς δεν έχουν ικανότητα προσαρμογής. Αυτή είναι η κύρια αιτία του νομοσχεδίου. Σαν παράδειγμα φέρνω τον υπαρχηγό που επέλεξε ο κ. Βαρβιτσιώτης και ο οποίος μόλις άκουσε το αποτέλεσμα των εκλογών παρητήθη. Σας περιποιεί τιμή, κύριε Βαρβιτσιώτη, το ότι επιλέξατε ως υπαρχηγό τέτοιο άνθρωπο; Δεν είναι άντρας, άνθρωπο τον αποκαλώ. Αυτός που παρητήθη τη μέρα των εκλογών είχε τηλεφωνική επικοινωνία, ότι ο συνταγματάρχης Δαλιάνης εκείνη την ώρα γύριζε με σημαίες της Νέας Δημοκρατίας, μαζί με την οικογένειά του και λανσάριζε τη Νέα Δημοκρατία. Ο συγκεκριμένος συνταγματάρχης ήταν γνωστός του, συμπατριώτης του και ευνοούμενός του και δεν είχε την ευαισθησία να καλέσει αμέσως τον στρατιωτικό διοικητή της Ευβοίας για να διαπιστώσει αν αυτό το γεγονός ήταν αληθές, που όντως ήταν, και να τον ανακαλέσει στην τάξη.</p>
          <p>Σας περιποιεί τιμή αυτή η κατάσταση, κύριε Βαρβιτσιώτη; Είναι πολύ λίγο αυτό που κάνει σήμερα ο κύριος Υπουργός</p>
          <p>της Εθνικής Άμυνας. Μεγάλη τιμή του παρέχω. Διότι, κύριε Υπουργέ, έπρεπε να φέρετε ένα νόμο με τον οποίο επιτέλους να δούμε όλα αυτά τα πράγματα. Είμαστε η δημοκρατική πορεία και οι καταβολές του εμφύλιου πολέμου φέρνουν ακόμα πληγές. Να φέρετε ένα νόμο ώστε να αποκαταστήσουμε όλους όσους εξεδιώχθηκαν για λόγους φρονημάτων. Ενδεχομένως και εμείς να κάναμε κάποια λάθη. Εμείς έχουμε τη μεγάλη τιμή ότι δεν επαναφέραμε κανέναν απόστρατο εν υπηρεσία, πράγμα που κάνετε εσείς. Και όχι μόνο αυτό. Ευτελίσατε αξιωματικούς. Δείξατε ότι τους επαναφέρατε απλά και μόνο για ένα επιμίσθιο. Ντροπής πράγματα. Και κυβερνήσατε και το επισημάναμε από πριν. Και είναι, κύριε Υπουργέ της Εθνικής Άμυνας, οι χειρότεροι αμειβόμενοι Έλληνες πολίτες. Ένας κλητήρας της ΔΕΗ εισπράττει σύνταξη 400.000 δραχμές και ένας στρατηγός μόνο 250.000 δραχμές. Ποια κοινωνία αξιών έχουμε; Ποιες αξίες υπηρετούμε, κύριε Υπουργέ και αγαπητοί συνάδελφοι;</p>
          <p>Το νομοσχέδιο λοιπόν, κύριε Πρόεδρε, είναι απαύγασμα και αποτέλεσμα της κοινωνικής κρίσης που διερχόμεθα και ήταν απαραίτητο να έλθει. Όμως, επαναλαμβάνω, είναι λίγο. Πρέπει ,κύριε Υπουργέ, να επαναφέρετε το νομοσχέδιο το οποίο να αποκαθιστά τα πράγματα σε βαθύτερο χρόνο και πρέπει επιτέλους να αντιληφθούμε όλοι, όλα τα κόμματα, ότι δεν μπορούμε να παραβιάζουμε τη δημοκρατική πολιτεία, να αντιληφθεί η Νέα Δημοκρατία σήμερα, το ΠΑ.ΣΟ.Κ αύριο, το Κ.Κ.Ε. και το οποιοδήποτε κόμμα διεκδικεί την εξουσία, πώς δεν μπορεί να παραβιάζει. Και κατά τούτο είναι προς τιμή του κυρίου Υπουργού.</p>
          <p>Αποδεικνύει σήμερα με την εισήγησή του ο Υπουργός ότι, "προσέξτε σέβομαι τη δημοκρατική πολιτεία και κανείς δεν μπορεί να την παραβιάζει. Αυτό που παρεβίασαν αυτοί οι κύριοι το επαναφέρω". Γι' αυτό πρέπει να το διευρύνετε. Να επαναφέρετε όλους όσους πρέπει, για να δοθεί ένα μεγάλο μάθημα ότι κανείς δεν μπορεί να παραβιάζει αυτήν την κατάσταση. Γιατί είναι πράγματι σε αναντιστοιχία η κοινωνική ψυχολογία, κύριε Πρόεδρε, με τις πράξεις αυτές.</p>
          <p>Σήμερα η κοινωνική ψυχολογία είναι δημοκρατική. Σήμερα η κοινωνία είναι πέρα ως πέρα δημοκρατική, πλουραλιστική και δεν επιδέχεται σε καμία περίπτωση φατριασμούς και οποιασδήποτε μορφής ομαδοποιήσεις, εξαιρέσεις και προωθήσεις.</p>
          <p>Και πέραν αυτού, αγαπητοί συνάδελφοι, έχουμε εθνικό πρόβλημα, το θέλουμε, δεν το θέλουμε, μας αρέσει δεν μας αρέσει. Από ανατολάς μας επιβουλεύονται. Πρέπει να καταλάβουμε κάτι. Αν κάτι έχουμε απόλυτο ανάγκη είναι ένα στρατό που να διαπνέεται από πλουραλιστικά φρονήματα. Έχουμε ανάγκη από ένα στρατό που να έχει πράγματι όλα τα φρονήματα, που πιστεύει απόλυτα στο φρόνημα της Πατρίδας μας, που είναι πραγματικός φιλόπατρις. Κομματικός στρατός, όπως ορθά παρατήρησε ο Υπουργός Εθνικής Άμυνας προχθές στην επιτροπή, είναι στρατός ηττημένος. Είναι μισθοφορικός στρατός, είναι κάτι χειρότερο από μισθοφορικός στρατός.</p>
          <p>Για όλα αυτά λοιπόν τα δεδομένα, κύριε Πρόεδρε, θεωρώ ότι το νομοσχέδιο αυτό πρέπει να υπερψηφισθεί και απευθύνω έπαινο στο Υπουργείο Εθνικής Άμυνας για την εισήγησή του αυτή. Και αναμένουμε, κύριοι Υπουργοί της Εθνικής Άμυνας, να επαναφέρετε το ταχύτερο, νομοσχέδιο αποκατάστασης αυτού του πράγματος το οποίο η προηγούμενη ιστορία που είχαμε, οι εμφύλιοι πόλεμοι κ.λπ εδημιούργησαν.</p>
          <p>Πώς να το κάνουμε, κύριοι συνάδελφοι, της Νέας Δημοκρατίας; Έλκετε την καταγωγή- και δυστυχώς αρκετοί εξ' υμών υπερηφανεύεσθε γι' αυτό- από την νικήτρια παράταξη της εμφύλιας περιόδου του 1946-1949. Αυτό αποβάλετε το. Βεβαίως θα ωφελήσει πρώτα απ' όλα τη Χώρα αλλά, και εσάς.</p>
          <p>Με αυτές τις θέσεις, κύριε Πρόεδρε, κλείνω και δηλώνω την υπερψήφιση του νομοσχεδίου. Ευχαριστώ.</p>
        </speech>
        <speech by="panagiotis_sgouridis" eId="debate_1993-12-01_speech_189">
          <from>Παναγιώτης Σγουρίδης</from>
          <p>Κηρύσσεται περαιωμένη η συζήτηση...</p>
        </speech>
        <speech by="stratis_korakas" eId="debate_1993-12-01_speech_190">
          <from>ΣΤΡΑΤΗΣ ΚΟΡΑΚΑΣ</from>
          <p>Το λόγο παρακαλώ, κύριε Πρόεδρε, επί προσωπικού θέματος.</p>
        </speech>
        <speech by="panagiotis_sgouridis" eId="debate_1993-12-01_speech_191">
          <from>Παναγιώτης Σγουρίδης</from>
          <p>Το Προεδρείο κρίνει ότι δεν υπάρχει προσωπικό θέμα...</p>
        </speech>
        <speech by="stratis_korakas" eId="debate_1993-12-01_speech_192">
          <from>ΣΤΡΑΤΗΣ ΚΟΡΑΚΑΣ</from>
          <p>Μα, εγώ θα σας πω σε τι συνίσταται το προσωπικό μου θέμα.</p>
        </speech>
        <speech by="panagiotis_sgouridis" eId="debate_1993-12-01_speech_193">
          <from>Παναγιώτης Σγουρίδης</from>
          <p>Το Προεδρείο έχει ιδίαν αντίληψη.</p>
          <p>Αναφερθήκατε εσείς μιλώντας επί της αρχής ως ειδικός κοινοβουλευτικός αγορητής για το θέμα αυτό. Σας διέκοψε ο Πρόεδρος. Πήρε μετά το λόγο ο κ. Κεδίκογλου. Αναφέρθηκε στο θέμα αυτό και τον διέκοψα εγώ. Κρίνει το Προεδρείο ότι δεν υπάρχει προσωπικό ζήτημα.</p>
        </speech>
        <speech by="stratis_korakas" eId="debate_1993-12-01_speech_194">
          <from>ΣΤΡΑΤΗΣ ΚΟΡΑΚΑΣ</from>
          <p>Ο κ. Κεδίκογλου ανέφερε ορισμένα πράγματα στα οποία θέλω να απαντήσω. Παρακαλώ ζητώ το λόγο να εξηγήσω ...</p>
        </speech>
        <speech by="panagiotis_sgouridis" eId="debate_1993-12-01_speech_195">
          <from>Παναγιώτης Σγουρίδης</from>
          <p>Κηρύσσεται περαιωμένη η συζήτηση επί των πρωτολογιών και το λόγο έχει ο κύριος Υπουργός.</p>
          <p>ΣΤΡΑΤΗΣ ΚΟΡΑΚΑΣ Είναι αδιανόητο να καθυβρίζεται ένας Βουλευτής και να μην του δίνετε το λόγο ...</p>
        </speech>
        <speech by="antonis_skullakos" eId="debate_1993-12-01_speech_196">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Παρακαλώ το λόγο, κύριε Πρόεδρε.</p>
        </speech>
        <speech by="andreas_lentakis" eId="debate_1993-12-01_speech_197">
          <from>ΑΝΔΡΕΑΣ ΛΕΝΤΑΚΗΣ</from>
          <p>Κύριε Πρόεδρε, το λόγο επί του Κανονισμού. Δώστε το λόγο στον κ. Κόρακα για να εξηγήσει σε τι συνίσταται το προσωπικό του θέμα.</p>
        </speech>
        <speech by="panagiotis_sgouridis" eId="debate_1993-12-01_speech_198">
          <from>Παναγιώτης Σγουρίδης</from>
          <p>Το Προεδρείο έχει ιδίαν αντίληψη.</p>
        </speech>
        <speech by="antonis_skullakos" eId="debate_1993-12-01_speech_199">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Παρακαλώ, το λόγο, κύριε Πρόεδρε.</p>
        </speech>
        <speech by="panagiotis_sgouridis" eId="debate_1993-12-01_speech_200">
          <from>Παναγιώτης Σγουρίδης</from>
          <p>Κύριε Υπουργέ, έχετε το λόγο.</p>
        </speech>
        <speech by="ioannis_barbitsiotis" eId="debate_1993-12-01_speech_201">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, ως Κοινοβουλευτικός Εκπρόσωπος της Νέας Δημοκρατίας ζητώ το λόγο επί παρεμπίπτοντος θέματος.</p>
        </speech>
        <speech by="panagiotis_sgouridis" eId="debate_1993-12-01_speech_202">
          <from>Παναγιώτης Σγουρίδης</from>
          <p>Κύριε Βαρβιτσιώτη, έδωσα το λόγο στον κύριο Υπουργό. Μετά τον κύριο Υπουργό μπορείτε να πάρετε το λόγο. Εγώ όμως θεωρώ ότι το θέμα δεν συζητείται.</p>
        </speech>
        <speech by="stratis_korakas" eId="debate_1993-12-01_speech_203">
          <from>ΣΤΡΑΤΗΣ ΚΟΡΑΚΑΣ</from>
          <p>Εγώ θεωρώ ότι υπάρχει προσωπικό θέμα.</p>
        </speech>
        <speech by="antonis_skullakos" eId="debate_1993-12-01_speech_204">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Κύριε Πρόεδρε ζήτησα τον λόγο ως Κοινοβουλευτικός Εκπρόσωπος για ένα λεπτό.</p>
        </speech>
        <speech by="panagiotis_sgouridis" eId="debate_1993-12-01_speech_205">
          <from>Παναγιώτης Σγουρίδης</from>
          <p>Κοινοβουλευτικός Εκπρόσωπος, κύριε Σκυλλάκο, έχει οριστεί ο κ. Κόρακας.</p>
        </speech>
        <speech by="antonis_skullakos" eId="debate_1993-12-01_speech_206">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Θέλω να δευτερολογήσω εγώ. Έχω δικαίωμα δευτερολογίας.</p>
        </speech>
        <speech by="panagiotis_sgouridis" eId="debate_1993-12-01_speech_207">
          <from>Παναγιώτης Σγουρίδης</from>
          <p>Δεν είναι θέμα δευτερολογίας.</p>
        </speech>
        <speech by="antonis_skullakos" eId="debate_1993-12-01_speech_208">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Θέλετε να δώσετε το λόγο στο ΚΚΕ ή όχι.</p>
        </speech>
        <speech by="panagiotis_sgouridis" eId="debate_1993-12-01_speech_209">
          <from>Παναγιώτης Σγουρίδης</from>
          <p>Θα δώσουμε το λόγο στο ΚΚΕ, βάσει του Κανονισμού.</p>
        </speech>
        <speech by="gerasimos_arsenis" eId="debate_1993-12-01_speech_210">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Κύριε Πρόεδρε, μου έχετε δώσει το λόγο.</p>
        </speech>
        <speech by="antonis_skullakos" eId="debate_1993-12-01_speech_211">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Ζήτησα το λόγο πριν τον ζητήσει ο κύριος Υπουργός.</p>
        </speech>
        <speech by="panagiotis_sgouridis" eId="debate_1993-12-01_speech_212">
          <from>Παναγιώτης Σγουρίδης</from>
          <p>Κοινοβουλευτικός Εκπρόσωπος έχει οριστεί ο κ. Κόρακας.</p>
        </speech>
        <speech by="stratis_korakas" eId="debate_1993-12-01_speech_213">
          <from>ΣΤΡΑΤΗΣ ΚΟΡΑΚΑΣ</from>
          <p>Τότε γιατί δε δίνετε το λόγο σε εμένα;</p>
        </speech>
        <speech by="panagiotis_sgouridis" eId="debate_1993-12-01_speech_214">
          <from>Παναγιώτης Σγουρίδης</from>
          <p>Εσείς ζητήσατε το λόγο επί προσωπικού θέματος, κύριε Κόρακα και το Προεδρείο κρίνει ότι δεν υπάρχει προσωπικό θέμα.</p>
        </speech>
        <speech by="stratis_korakas" eId="debate_1993-12-01_speech_215">
          <from>ΣΤΡΑΤΗΣ ΚΟΡΑΚΑΣ</from>
          <p>Πρέπει να εξηγήσω όμως σε τι συνίσταται το προσωπικό θέμα. Να μάθετε τον Κανονισμό.</p>
        </speech>
        <speech by="gerasimos_arsenis" eId="debate_1993-12-01_speech_216">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Κύριε Πρόεδρε, έχω τον λόγο ή να καθίσω.</p>
        </speech>
        <speech by="panagiotis_sgouridis" eId="debate_1993-12-01_speech_217">
          <from>Παναγιώτης Σγουρίδης</from>
          <p>Ορίστε, κύριε Υπουργέ, έχετε το λόγο.</p>
        </speech>
        <speech by="antonis_skullakos" eId="debate_1993-12-01_speech_218">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Κύριε Πρόεδρε, με διαδικαστικά τερτίπια θα λύνετε έτσι τα θέματα;</p>
        </speech>
        <speech by="gerasimos_arsenis" eId="debate_1993-12-01_speech_219">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Κύριες και κύριοι συνάδελφοι, οι Ένοπλες Δυνάμεις ανήκουν στο Έθνος. Δεν είναι φέουδο κανενός και δεν πρέπει να είναι κομματι</p>
          <p>κοποιημένες. Αυτή η γενική θέση βγαίνει από τις αγορεύσεις όλων σήμερα σε αυτό το Σώμα. Ακόμα και από τις αγορεύσεις εκείνων που στο παρελθόν είχαν κάνει συστηματική πρακτική τους την κομματικοποίηση των Ενόπλων Δυνάμεων. Το θεωρώ καλό οιωνό ότι σήμερα ίσως μετά απο άσκηση αυτοκριτικής και αυτοί τονίζουν την ανάγκη της αποκομματικοποίησης των Ενόπλων Δυνάμεων. Και γι' αυτό δε θέλω να αναφερθώ ιδιαίτερα στο παρελθόν, για να δούμε τα πράγματα από εδώ και πέρα.</p>
          <p>Κυρίες και κύριοι συνάδελφοι, η Κυβέρνηση θα ήταν ευτυχής εάν δεν ήταν σήμερα στην ανάγκη να καταθέσει αυτό το νομοσχέδιο, αν τα πράγματα στις Ένοπλες Δυνάμεις ήταν διαφορετικά, αν η κατάσταση ήταν ομαλή. Το νομοσχέδιο αυτό είναι αναγκαίο. Υπάρχει απόλυτη ανάγκη, άμεσα να αποκατασταθεί η ομαλότητα στις Ένοπλες Δυνάμεις, που διαταράχθηκε τα τελευταία 3,5 χρόνια. Να αποκατασταθεί το κράτος δικαίου και να περάσει επιτέλους στις Ένοπλες Δυνάμεις το μήνυμα ότι οι κομματικοί αυτοί που παίρνουν εντολές έξω απο τις Ένοπλες Δυνάμεις, από κέντρα εξουσίας έξω από τις Ένοπλες Δυνάμεις, δεν επιβραβεύονται και να περάσει το μήνυμα στις Ένοπλες Δυνάμεις και ότι αυτοί που είναι αφοσιωμένοι στις Ένοπλες Δυνάμεις δεν είναι ανάγκη να φοβούνται για τα πολιτικά τους φρονήματα.</p>
          <p>Είναι λοιπόν ένα νομοσχέδιο προς την κατεύθυνση της αποκατάστασης της νομιμότητας και της ομαλότητας στις Ένοπλες Δυνάμεις. Είναι ένα βήμα προς την αποκατάσταση του κράτους δικαίου, γιατί ξέρουμε και εμείς ότι είναι ένα βήμα και δεν ολοκληρώνει τα βήματα, που πρέπει να πάρει η Κυβέρνηση για να αποκατασταθεί η κατάσταση.</p>
          <p>Θέλω να ξεχωρίσω ευθύς εξ αρχής την έννοια της πολιτικής ταυτότητας και της κομματικοποίησης στις Ένοπλες Δυνάμεις. Είναι δικαίωμα και υποχρέωση, ως πολίτη, του αξιωματικού να έχει τις πολιτικές του πεποιθήσεις. Αυτό δεν αφορά την ηγεσία, δεν αφορά την Κυβέρνηση, αφορά αυτόν και μόνο το τι ψηφίζει την Κυριακή των εκλογών. Άλλο οι πολιτικές τοποθετήσεις του αξιωματικού και άλλο η κομματικοποίησή του. Η κομματικοποίηση για εμάς έχει μια συγκεκριμένη έννοια. Είναι ότι το σημείο αναφοράς του, ο χώρος από τον οποίο προωθείται, βρίσκεται έξω από τις Ένοπλες Δυνάμεις. Και αυτό έγινε τα τελευταία 3,5 χρόνια. Αυτή την κομματικοποίηση εμείς θα πατάξουμε.</p>
          <p>Γιατί πρέπει να σας πω ότι η μεγάλη πλειοψηφία των αξιωματικών που υπηρετούν σήμερα στις Ένοπλες Δυνάμεις ανεξάρτητα από τις πολιτικές τοποθετήσεις είναι αφοσιωμένοι στο έργο τους και δεν έχουν υποκύψει στις πιέσεις και στους πειρασμούς των εξωστρατιωτικών κέντρων αποφάσεων, που επηρέαζαν αυτά τα τελευταία χρόνια τις προαγωγές, τις αποστρατείες και τις μεταθέσεις.</p>
          <p>Το θέμα λοιπόν που μπαίνει, κυρίες και κύριοι συνάδελφοι, μπορεί να συνοψισθεί σε 4 σημεία. Πρώτον, υπήρχαν συγκεκριμένες πράξεις κομματικοποίησης στις Ένοπλες Δυνάμεις επί Νέας Δημοκρατίας. Τα στοιχεία που κατέθεσαν οι συνάδελφοι σήμερα στη Βουλή αποδεικνύουν, χωρίς καμία αμφιβολία, ότι υπήρξε όργιο κομματικοποίησης τα τελευταία 3,5 χρόνια. Δημιουργείται μια καινούργια κατάσταση σήμερα και θα πρέπει να πω ότι αυτή η κατάσταση της κομματικοποίησης δεν συγκρίνεται με την ήπια πολιτική, παρά τα ελαττώματά της και τα προβλήματά της, που ακολουθήθηκε από τη Νέα Δημοκρατία στην περίοδο 1974-1981. Έχει τις ρίζες της και τη λογική της αυτή η πολιτική. Οι ρίζες της πολιτικής αυτής ήταν ότι η οκταετία του ΠΑ.ΣΟ.Κ. άλλαξε το κλίμα στις Ένοπλες Δυνάμεις. Πέρασε το μήνυμα στις Ένοπλες Δυνάμεις ότι οι Ένοπλες Δυνάμεις δεν είναι το φέουδο της δεξιάς, ότι ο αξιωματικός μπορεί να αφοσιωθεί στο καθήκον του, χωρίς να δώσει γη και ύδωρ σε κομματικές δυνάμεις, έξω από τις Ένοπλες Δυνάμεις. Δεν χρειάζεται να έχεις άμεση υποταγή στη Ρηγίλλης για να προαχθείς.</p>
          <p>Το 1981 το ΠΑ.ΣΟ.Κ. παρέλαβε μια καλύτερη κατάσταση στις Ένοπλες Δυνάμεις, απ' ό,τι παραλαμβάνουμε σήμερα. Γι' αυτό και το ΠΑ.ΣΟ.Κ. δεν ανακάλεσε στην οκταετία του από την αποστρατεία, ούτε έναν αξιωματικό για να υπηρετήσει σε οργανική θέση. Σήμερα, είμαστε αναγκασμένοι να το κάνουμε αυτό, ακριβώς γιατί έχει γίνει το κομματικό όργιο τα τελευταία 3,5 χρόνια.</p>
          <p>Κυρίες και κύριοι συνάδελφοι, δε θέλω να μιλήσω με συγκεκριμένα ονόματα. Δεν θέλω να θίξω κανέναν. Θέλω όμως να σας πω ότι οι φάκελοι που αποδεικνύουν την κομματική τοποθέτηση της πολιτικής ηγεσίας στις αποστρατείες, στις προαγωγές και στις μεταθέσεις είναι στη διάθεση των συναδέλφων στο Υπουργείο Εθνικής Άμυνας. Δεν θέλω όμως να δώσω αυτά τα στοιχεία στη δημοσιότητα.</p>
          <p>Θα μιλήσω όμως γενικά και συμπερασματικά και θα πω λίγο αργότερα, ποιες ήταν οι συγκεκριμένες μεθοδεύσεις. Αλλά προχωρώ στο δεύτερο στοιχείο του ερωτήματος.</p>
          <p>Εφόσον αποδεικνύεται -και το ξέρουμε όλοι- ότι υπήρχε κομματικοποίηση στις Ένοπλες Δυνάμεις επί Νέας Δημοκρατίας, οι αδικίες αυτές δεν πρέπει να αποκατασταθούν;</p>
          <p>Νομίζω ότι κανείς σ' αυτήν την Αίθουσα δε θα είχε αντίρρηση, αν υπήρχαν αδικίες, ότι οι αδικίες αυτές πρέπει να αποκατασταθούν για δύο τουλάχιστον λόγους.</p>
          <p>Πρώτον, για να αποκατασταθεί το κράτος-δικαίου στις Ένοπλες Δυνάμεις, αυτοί που αδικήθηκαν να αποκατασταθούν. Είναι προγραμματική δέσμευση του ΠΑΣΟΚ να το κάνει αυτό σε όλους τους τομείς του δημόσιου τομέα και στις Ένοπλες Δυνάμεις.</p>
          <p>Αλλά υπάρχει και ένας άλλος λόγος που πρέπει αυτές οι αδικίες να αποκατασταθούν. Στο βαθμό που αξιόλογοι, αξιολογότατοι αξιωματικοί, αφοσιωμένοι στο έργο τους, αποστρατεύτηκαν γιατί δεν έδωσαν γην και ύδωρ στον κ. Γρυλλάκη, οι αξιωματικοί αυτοί πρέπει να επανέλθουν στις Ένοπλες Δυνάμεις, γιατί έχουν πολλά να συμβάλουν στην εύρυθμη λειτουργία των Ενόπλων Δυνάμεων. Γι' αυτό το λόγο, θα πρέπει να υπάρξει νομοθετική ρύθμιση, για την αποκατάσταση της αδικίας που έχει γίνει.</p>
          <p>Το τρίτο θέμα που μπαίνει σ' αυτό το ζήτημα είναι, πως θα γίνει αυτή η αποκατάσταση. Θα γίνει ανοικτά, με διαφάνεια, όπως χαρακτηρίζει όλες τις πράξεις της Κυβέρνησης του ΠΑΣΟΚ, με νομοθετική ρύθμιση, όχι με διαδικασίες αμφιβόλου νομικής υπόστασης -και θα επανέλθω σ' αυτό το θέμα αργότερα- και με πολιτική απόφαση του ΚΥΣΕΑ που είναι το αρμόδιο όργανο να διορίζει και να επιλέγει την ανώτατη ηγεσία των στρατιωτικών των Ενόπλων Δυνάμεων και να τοποθετεί τους ανώτατους αξιωματικούς.</p>
          <p>Ο βασικός νόμος για την Εθνική Άμυνα, ο ν.660 δίδει την ευθύνη και την αρμοδιότητα της επιλογής των ανωτάτων αξιωματικών στην Κυβέρνηση, γιατί η επιλογή είναι πράξη πολιτική και η Κυβέρνηση μέσω του ΚΥΣΕΑ αποφασίζει και επιλέγει την ανώτατη ηγεσία και τοποθετεί στις ανώτατες θέσεις τους αξιωματικούς.</p>
          <p>Κυρίες και κύριοι συνάδελφοι, αν δεν είχαμε αυτό το νομοσχέδιο η Κυβέρνηση δεν θα έκανε επιλογή, αλλά απλούστατα θα νομιμοποιούσε τις επιλογές που είχαν γίνει τα προηγούμενα χρόνια. Γιατί οι κομματικοί διωγμοί που έγιναν στο παρελθόν, έγιναν με σχέδιο δημιουργίας καταστάσεως, όχι μόνο σήμερα, αλλά και τα επόμενα 10 χρόνια.</p>
          <p>Αυτή την ανωμαλία προσπαθεί να διορθώσει το νομοσχέδιο που συζητιέται σήμερα. Ο Λαός ψήφισε το ΠΑΣΟΚ, όχι για να επικυρώσει τις επιλογές της Νέας Δημοκρατίας, αλλά για να κάνει επιλογές με βάση την αξιοκρατία. Γι' αυτό καταθέτουμε αυτό το νομοθέτημα.</p>
          <p>Θα μπορούσαμε να είχαμε λειτουργήσει και με άλλους τρόπους, παρακάμπτοντας ίσως και τη Βουλή, αλλά δεν το κάνουμε αυτό, γιατί το θεωρούμε κορυφαίο πολιτικό ζήτημα. Θέλουμε τη Βουλή να νομοθετήσει σ' αυτό το θέμα, θέλουμε την Κυβέρνηση να αναλάβει την ευθύνη της και να κάνει επιλογή.</p>
          <p>Η επιλογή πώς γίνεται; Η επιλογή θα γίνει από τους αξιόλογους αξιωματικούς που σήμερα υπηρετούν και που τους τιμούμε, αλλά και από τους λίγους εκείνους ανώτατους αξιωματικούς που έχουν απομακρυνθεί, είναι αξιόλογοι και πρέπει να επιστρέψουν στο στράτευμα για την εύρυθμη λειτουργία του στρατεύματος.</p>
          <p>Έτσι, η επιλογή του ΚΥΣΕΑ θα γίνει από μια ευρύτερη βάση, από μια βάση που αντιπροσωπεύει όλες τις δυνάμεις των Ενόπλων Δυνάμεων.</p>
          <p>Γι' αυτό, κυρίες και κύριοι συνάδελφοι, εμείς δε δίδουμε ακριβώς τον αριθμό εκείνων που θα επιστρέψουν στο στράτευμα.</p>
          <p>Δεν ξέρουμε και δεν μπορούμε να προδικάσουμε και δε νομίζω ότι η Βουλή πρέπει να επιβάλει στην Κυβέρνηση ένα συγκεκριμένο αριθμό. Η πολιτική βούληση όμως της Κυβέρνησης φαίνεται στην εισηγητική έκθεση, διότι εκεί λέμε καθαρά ότι η κυβέρνηση θα ασκήσει αυτή την αρμοδιότητά της φειδωλά και ο αριθμός που θα επιστρέψει στο στράτευμα, για να πλησιάσουμε αυτούς τους στόχους, θα είναι περιορισμένος.</p>
          <p>Το τελευταίο στοιχείο της ίδιας ερώτησης είναι, ποια είναι η έκταση της αποκατάστασης. Πολλοί συνάδελφοι, μίλησαν και είπαν ότι αυτό το νομοσχέδιο μπορεί να είναι ένα βήμα προς την αποκατάσταση του κράτους δικαίου, αλλά δεν ολοκληρώνει τη διαδικασία η οποία πρέπει να κινηθεί.</p>
          <p>Θέλω να σας διαβεβαιώσω ότι η Κυβέρνηση αντιμετωπίζει το θέμα των αδικιών και σε άλλες κατηγορίες και στις κατηγορίες των κατωτέρων, των ανωτέρων αξιωματικών και αυτών που αναγκάστηκαν σε παραίτηση και με διαδικασίες τις οποίες θα κινήσουμε παράλληλα, με αυτό το νομοσχέδιο, πιστεύω ότι η Κυβέρνηση θα ολοκληρώσει τη διαδικασία για την αποκατάσταση της δικαιοσύνης σ' αυτό τον τομέα. Δεν είναι όμως θέμα συζήτησης σήμερα, με βάση αυτό το νομοσχέδιο.</p>
          <p>Κύριοι συνάδελφοι, μίλησα για κομματικούς διωγμούς στο παρελθόν και προχώρησα πάρα πέρα και είπα ότι, επειδή δε θέλω να δώσω στη δημοσιότητα στοιχεία, όσοι θέλετε να έχετε αυτά τα στοιχεία είσαστε ευπρόσδεκτοι στο Υπουργείο Εθνικής Άμυνας να τα δείτε. Δεν μιλάω γενικώς. Μιλάω συγκεκριμένα. Εδώ όμως στη Βουλή θα ήθελα να ενημερώσω το Σώμα, για το ποιες ήταν οι μεθοδεύσεις της κομματικοποίησης. Πιστεύω ότι βασικά ήταν τρεις μέθοδοι.</p>
          <p>Η πρώτη μέθοδος, παραδοσιακή, ήταν, αξιολογότατοι ανώτατοι αξιωματικοί να αποστρατευθούν, παρά το γεγονός ότι τα στοιχεία ποιότητας ήταν άριστα και ότι κανονικά με αξιοκρατικά κριτήρια θα έπρεπε να προωθηθούν. Δεν αποστρατεύθηκαν μόνο ανώτατοι αξιωματικοί, που είχαν ίσως πολιτικές πεποιθήσεις διαφορετικές από τις πολιτικές πεποιθήσεις της Νέας Δημοκρατίας. Αποστρατεύθηκαν και αξιωματικοί ικανότατοι οι οποίοι αντιστάθηκαν σε τι; Να συνεργαστούν με παραστρατιωτικά κέντρα, έξω από τις Ένοπλες Δυνάμεις και να υπηρετήσουν κομματικούς σκοπούς.</p>
          <p>Θα σας αναφέρω μόνο ένα παράδειγμα, χωρίς να αναφέρω άτομο. Αποστρατεύθηκε πρόσφατα ένας Υποστράτηγος. Μελέτησα το φάκελό του. Έχει μια λαμπρά σταδιοδρομία. Τα φύλλα ποιότητός του ήταν πάντα 10, το άριστα. Ποτέ δεν έχει πέσει στο 9. Πάντα 10, ο άριστος. Ξέρει άπταιστα δυο γλώσσες. Έχει υπηρετήσει σε μονάδες μάχης, έχει υπηρετήσει στο εξωτερικό, έχει εκπαιδευθεί, έχει επενδύσει ο Έλληνας φορολογούμενος πολλά σ' αυτό το άτομο. Και στα φύλλα ποιότητος τα τελευταία χρόνια διαβάζω ότι είναι ο άριστος αξιωματικός, ο επόμενος Αρχηγός του ΓΕΣ. Και αποστρατεύεται, παρά το γεγονός ότι το ΣΑΓΕ είχε αντιδράσεις, οι ίδιοι αξιωματικοί. Και είναι η τρίτη φορά με πολιτική επέμβαση που το ΣΑΓΕ αποφασίζει να τον αποστρατεύσει.</p>
          <p>Αυτόν τον αξιωματικό τον άριστο, τον αφοσιωμένο στις Ένοπλες Δυνάμεις, θα τον αφήσουμε στο περιθώριο;</p>
          <p>Δεν τον χρειάζονται οι Ένοπλες Δυνάμεις; Δεν πρέπει να περάσει το μήνυμα μέσα στο στράτευμα ότι τους έντιμους αξιωματικούς οι οποίοι κάνουν τη δουλειά τους, δεν τους στέλνουμε στο σπίτι τους γιατί έρχεται κάποια κυβέρνηση η οποία θέλει να κάνει το στράτευμα φέουδό της; Αυτή ήταν μία μεθόδευση πολύ γενικευμένη.</p>
          <p>Δεύτερη μεθόδευση, οι μεταθέσεις με ευμένεια και με δυσμένεια. Αυτοί οι οποίοι έδωσαν γην και ύδωρ -κομματικά εννοώ- μετατίθενται ευμενώς. Αυτοί οι οποίοι έμειναν στο καθήκον τους ή είχαν την κακή τύχη να είναι υπασπιστές Υπουργών Εθνικής Άμυνας ή του πρώην Πρωθυπουργού, δηλαδή του Πρωθυπουργού 1981-1989, μετατίθενται συνεχώς μέχρις απολύσεώς τους. Δεν έχει μείνει ούτε ένας υπασπιστής της προηγούμενης πολιτικής ηγεσίας εν ενεργεία. Αποστρατεύτηκαν όλοι. Και όπως είπε ο κ. Δροσογιάννης -και προς τιμήν του- κράτησε αξιωματικόν αξιότατον, ο οποίος ήταν γνωστό ότι δεν ανήκε στην παράταξη του ΠΑΣΟΚ, αλλά ήταν αξιόλογος αξιωματικός. Μόνο και μόνο επειδή ήταν υπασπιστής ενός τέως Υπουργού και έκανε τη δουλειά του, χωρίς να υποκύπτει στις πιέσεις της Ρηγίλλης, αποστρατεύτηκε. Αυτούς τους αξιωματικούς δεν θα τους αποκαταστήσουμε; Θα αφήσουμε μέσα στο στράτευμα να διαχέεται η άποψη ότι "η προαγωγή σου, η μετάθεσή σου εξαρτάται από το σε ποιο κόμμα έχεις προσκολληθεί και περίμενε το κόμμα σου να έρθει στην κυβέρνηση για να προωθηθείς;" Εμείς θέλουμε την αποκομματικοποίηση των Ενόπλων Δυνάμεων. Θέλουμε οι Ένοπλες Δυνάμεις να κάνουν τη δουλειά που ορίζει το Σύνταγμα γι' αυτές. Δείτε τι έγινε με τις μεταθέσεις. Θα αναφέρω ένα συγκεκριμένο παράδειγμα.</p>
          <p>Μέτρησα, κυρίες και κύριοι συνάδελφοι, 50 περιπτώσεις αξιωματικών της Αεροπορίας που εκπαιδεύτηκαν στα αεροσκάφη της τρίτης γενιάς, τα F16 και τα Μιράζ 2000, μια εκπαίδευση πανάκριβη, που την πληρώνει ο Έλληνας φορολογούμενος. Και με μία διαταγή του Υπουργού Εθνικής Άμυνας του 1987, μετά από αυτήν την εκπαίδευση είναι υποχρεωμένοι αυτοί οι αξιωματικοί τουλάχιστον επί 5 έτη να υπηρετούν σ' αυτά τα αεροσκάφη. Πενήντα από αυτούς τους αξιωματικούς έφυγαν από την υπηρεσία αυτών των αεροσκαφών και οι μεν λεγόμενοι "ημέτεροι" τοποθετήθηκαν σε ωραία γραφεία στο Υπουργείο Εθνικής Άμυνας, οι δε άλλοι μετατέθηκαν....</p>
        </speech>
        <speech by="nikolaos_athanasopoulos" eId="debate_1993-12-01_speech_220">
          <from>ΝΙΚΟΛΑΟΣ ΑΘΑΝΑΣΟΠΟΥΛΟΣ</from>
          <p>Στα ψεκαστικά!</p>
        </speech>
        <speech by="gerasimos_arsenis" eId="debate_1993-12-01_speech_221">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Και σε άλλες μονάδες που δεν υπάρχει καν αεροπλάνο. Αυτό είναι υπεύθυνη πράξη; Αυτό προωθεί το αξιόμαχο των Ενόπλων Δυνάμεων; Αυτό περνάει σωστό μήνυμα στους αξιωματικούς; Και σαν αποτέλεσμα αυτής της πολιτικής, είχαμε και επιπτώσεις στην Πολεμική Αεροπορία. Δεν θέλω να δώσω στοιχεία στη δημοσιότητα, αλλά θα ήθελα, όσοι θέλετε να δείτε τον πίνακα διαχρονικά της διαθεσιμότητας των αεροπλάνων, όπως λέμε, και της ετοιμότητας της Αεροπορίας στο φάκελο που είναι στη διάθεσή σας στο Υπουργείο Εθνικής Άμυνας. Άρα, η κομματικοποίηση δεν κτύπησε μόνο το ηθικό των Ενόπλων Δυνάμεων, κτύπησε και το αξιόμαχο των Ενόπλων Δυνάμεων. Δεν θέλω να πω περισσότερα σ' αυτό.</p>
          <p>Υπάρχει και μία τρίτη μεθόδευση, πονηρή μεθόδευση. Η διαγραφή επιβαρυντικών στοιχείων από το φάκελο του αξιωματικού.</p>
        </speech>
        <speech by="basilis_kedikoglou" eId="debate_1993-12-01_speech_222">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Πώς;</p>
        </speech>
        <speech by="gerasimos_arsenis" eId="debate_1993-12-01_speech_223">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Υπήρχε ένα προεδρικό διάταγμα, κυρίες και κύριοι συνάδελφοι, του 1970, της χούντας, το οποίο έλεγε ότι αν υπάρχουν δυσμενή στοιχεία στο φάκελο ενός αξιωματικού, εντός δύο μηνών ο αξιωματικός μπορούσε να ζητήσει την αναθεώρηση των δυσμενών στοιχείων. Σωστό αυτό, αλλά αυτό αφορούσε βαθμολογία κάτω από το πέντε. Έγινε, λοιπόν, επί Νέας Δημοκρατίας μία διασταλτική ερμηνεία αυτού του προεδρικού διατάγματος και μετά από διάφορες νομοθετικές ταλαιπωρίες, ούτε λίγο, ούτε πολύ, όλοι που είχαν χαμηλή βαθμολογία προσέφυγαν σε Ένορκες Διοικητικές Εξετάσεις και αποκαταστάθηκαν. Και δεν είναι η αποκατάσταση απο κακή βαθμολογία που είχαν το 1981-1989, όχι, αλλά πολύ παλιά στο παρελθόν. Ήταν για τη χουντική διαγωγή πολλών αξιωματικών.</p>
          <p>Αυτά τα στοιχεία διεγράφησαν και με αυτόν τον τρόπο αναβαθμίστηκαν κάποιοι αξιωματικοί. Σαν αποτέλεσμα αυτής της μεθόδευσης της διαγραφής των επιβαρυντικών στοιχείων έχουμε μία αθρόα εισροή κομματικών στις Ένοπλες Δυνάμεις. Ξέρετε ποιοι είναι οι αριθμοί;</p>
          <p>Το σύνολο των αποκατασταθέντων αξιωματικών μετά τη διαγραφή δυσμενών στοιχείων είναι 404 αξιωματικοί. Το σύνολο των ανακληθέντων μονίμων αξιωματικών από την εφεδρεία 509.</p>
          <p>(Θόρυβος από την Πτέρυγα του ΠΑΣΟΚ)</p>
          <p>Ξέρετε πόσοι από αυτούς είναι Αντιστράτηγοι και Υποστράτηγοι; Οι περισσότεροι από αυτούς. Ξέρετε πόσο στοίχισε στα 3,5 χρόνια η βαθμολογική μόνο αναβάθμιση των ημετέρων; Στοίχισε 2,5 δισ. δραχμές. Ε, αν ήταν μόνο το κόστος το οικονομικό αυτής της κομματικοποίησης, θα το ξεχνούσαμε.</p>
          <p>Αυτά, λοιπόν, τα θέματα πάμε να αποκαταστήσουμε.</p>
          <p>Μπήκαν ορισμένα ερωτήματα στα οποία θέλω να απαντήσω. Για το θέμα του περιορισμένου αριθμού έχω ήδη απαντήσει. Η Κυβέρνηση είναι σταθερή στην πολιτική της απόφαση ότι θα επιλέξει με αξιοκρατικά κριτήρια τους ανώτατους αξιωματικούς, στους οποίους θα εμπιστευθεί την ηγεσία των Ενόπλων Δυνάμεων και τις θέσεις κλειδιά.</p>
          <p>Πρώτο της μέλημα είναι να αξιοποιήσει τους εν ενεργεία αξιωματικούς, αλλά ταυτόχρονα θα αποκαταστήσει και τις αδικίες που έχουν γίνει προς το καλό των Ενόπλων Δυνάμεων και για να επικρατήσει το αίσθημα δικαίου στις Ένοπλες Δυνάμεις.</p>
          <p>Όσον αφορά άλλα μέτρα, που θα πάρει η Κυβέρνηση για την αποκατάσταση αδικιών που έγιναν σε άλλες κατηγορίες αξιωματικών, θα έχουμε σύντομα την ευκαιρία, ελπίζω με το νέο χρόνο, να συζητήσουμε συγκεκριμένες διαδικασίες που θα ολοκληρώσουν τις διεργασίες αυτές.</p>
          <p>Ένα άλλο θέμα στο οποίο θέλω να αναφερθώ, γιατί έγινε ένα σημαντικό, άθελα νομίζω ολίσθημα από τον εισηγητή της Μειοψηφίας είναι το εξής: Συνέκρινε διαχρονικά πόσοι αξιωματικοί αποστρατεύονται κάθε χρόνο. Το 1981,1982, 1983, 1989, 1990, 1991, 1992, 1993. Συγκρίνει ανόμοια πράγματα, διότι στην περίοδο 1981-1989 -έτσι συνέβη- οι αποστρατείες αφορούσαν μεγάλες σειρές, γιατί είχαμε πολλούς αξιωματικούς εξ' εφέδρων, οι οποίοι είχαν φθάσει ένα επίπεδο βαθμολογικής εξέλιξης και μετά αποστρατεύθηκαν. Οι σειρές οι οποίες ήταν το 1990-1993, είχαν πολύ μικρότερο αριθμό. Παίζουμε με τα νούμερα. Ούτε είναι σωστά τα νούμερα, τα οποία αναφέρατε, για το πόσοι αποστρατεύθηκαν για να προαχθούν κάποιοι αξιωματικοί σε ανώτατα επίπεδα.</p>
          <p>Έχω στοιχεία για την Πολεμική Αεροπορία. Πρώτα απ' όλα μας δώσατε στοιχεία και μαχίμων και μη μαχίμων. Πρέπει να δούμε τα στοιχεία των μαχίμων. Βλέπω πόσοι αποστρατεύθηκαν. Έχει σημασία, γιατί παίζετε με νούμερα και δημιουργείτε εντυπώσεις.</p>
        </speech>
        <speech by="alexandros_papadoggonas" eId="debate_1993-12-01_speech_224">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Τι είναι αυτά που λέτε! Οι μάχιμοι δεν είναι αξιωματικοί;</p>
        </speech>
        <speech by="gerasimos_arsenis" eId="debate_1993-12-01_speech_225">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Σταθείτε. Εάν θέλετε να δείτε ποιοι αποστρατεύθηκαν, για να γίνει Αρχηγός της Αεροπορίας ο άλφα ή ο βήτα, θα πρέπει να δείτε ποιοι ήταν πάνω από τη σειρά του και όχι κάτω από τη σειρά του.</p>
          <p>Λοιπόν, ξέρετε πόσοι Αντιπτέραρχοι αποστρατεύθηκαν το 1984,το 1985, το 1986, το 1987, το 1988 και το 1989; Σας δίνω τους αριθμούς: Τρεις, μηδέν, τρεις, μηδέν, ένας, αντιστοίχως. Πού είναι αυτά τα νούμερα, από τα 158 που μας δώσατε;</p>
          <p>Θέλετε να πάω παρακάτω; Υποπτέραρχος. Πόσοι αποστρατεύθηκαν; Τέσσερις, ένας, τρεις, τρεις, τέσσερις, τρεις. Αυτά είναι τα σχετικά νούμερα, τα οποία πρέπει να συγκρίνετε.</p>
        </speech>
        <speech by="alexandros_papadoggonas" eId="debate_1993-12-01_speech_226">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Οι Αντιπτέραρχοι είναι τρεις. Συνεπώς έφυγαν και οι τρεις.</p>
        </speech>
        <speech by="gerasimos_arsenis" eId="debate_1993-12-01_speech_227">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Μα μας δώσατε νούμερα 158, 200 τα οποία δεν έχουν καμία σχέση, με αυτά τα οποία θέλατε να θεμελιώσετε.</p>
          <p>Μη δημιουργείτε λοιπόν εντυπώσεις με αυτά. Μας είπατε για 200, για τον κ. Μακέδο, για τους άλλους, που μας είπατε. Δεν θέλω να μπω σε νούμερα.</p>
          <p>Αυτό ήταν, θα μου επιτρέψετε να σας πω, είτε μία κακόπιστη παραπλάνηση της Βουλής είτε αμέλεια εκ μέρους σας να κοιτάξετε λίγο πιο προσεχτικά τα νούμερα.</p>
          <p>Κυρίες και κύριοι συνάδελφοι, η Κυβέρνηση έχει εντολή από τον Ελληνικό Λαό να αποκαταστήσει το κράτος δικαίου σε όλους τους τομείς του δημόσιου βίου. Η Κυβέρνηση, εμμένει στην άποψή της, ότι είναι επιτέλους καιρός να προχωρήσουμε με γενική συναίνεση -μην κοιτάτε στο παρελθόν, αλλά από δω και πέρα τουλάχιστον- και ότι οι Ένοπλες Δυνάμεις ανήκουν στο Έθνος και θα πρέπει απερίσπαστες να αφεθούν να επιτελέσουν το μεγάλο τους εθνικό έργο.</p>
          <p>Το νομοσχέδιο που καταθέτουμε στη Βουλή είναι ένα βήμα προς αυτή την κατεύθυνση. Και η Κυβέρνηση παρακαλεί να το υπερψηφίσετε, από όλες τις Παρατάξεις. Ευχαριστώ.</p>
        </speech>
        <scene>(Χειροκροτήματα από την Πτέρυγα του ΠΑΣΟΚ)</scene>
        <speech by="gerasimos_arsenis" eId="debate_1993-12-01_speech_228">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>.</p>
        </speech>
        <speech by="panagiotis_sgouridis" eId="debate_1993-12-01_speech_229">
          <from>Παναγιώτης Σγουρίδης</from>
          <p>Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Ιωάννης Βαρβιτσιώτης.</p>
        </speech>
        <speech by="antonis_skullakos" eId="debate_1993-12-01_speech_230">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Κύριε Πρόεδρε, τι θα γίνει με το ζήτημα που εκκρεμεί;</p>
        </speech>
        <speech by="panagiotis_sgouridis" eId="debate_1993-12-01_speech_231">
          <from>Παναγιώτης Σγουρίδης</from>
          <p>Δεν υπάρχει κανένα ζήτημα, κύριε Σκυλλάκο.</p>
        </speech>
        <speech by="antonis_skullakos" eId="debate_1993-12-01_speech_232">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Αν μου επιτρέπετε, κύριε Κοινοβουλευτικέ Εκπρόσωπε της Ν. Δημοκρατίας, για ένα λεπτό. Για να το κλείσουμε το ζήτημα.</p>
        </speech>
        <speech by="panagiotis_sgouridis" eId="debate_1993-12-01_speech_233">
          <from>Παναγιώτης Σγουρίδης</from>
          <p>Δεν σας επιτρέπω εγώ, κύριε Σκυλλάκο.</p>
        </speech>
        <speech by="antonis_skullakos" eId="debate_1993-12-01_speech_234">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Πώς δεν μου επιτρέπετε; Δεν σήκωσα το χέρι πριν από τον κ. Βαρβιτσιώτη; Παραβιάζετε τον Κανονισμό.</p>
        </speech>
        <speech by="panagiotis_sgouridis" eId="debate_1993-12-01_speech_235">
          <from>Παναγιώτης Σγουρίδης</from>
          <p>Δεν παραβιάζω κανέναν Κανονισμό. Εσείς θέλετε να δημιουργήσετε πρόβλημα μέσα στην Αίθουσα.</p>
          <p>Κύριε Βαρβιτσιώτη, έχετε το λόγο.</p>
        </speech>
        <speech by="antonis_skullakos" eId="debate_1993-12-01_speech_236">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Πώς χειρίζεσθε έτσι τον Κανονισμό, κύριε Πρόεδρε; Είσθε απαράδεκτος.</p>
          <p>Κύριοι συνάδελφοι, αναγκάζομαι να μιλήσω με αυτό τον τρόπο και ζητώ την επιείκεια σας, αλλά είναι απαράδεκτος αυτός ο τρόπος.</p>
        </speech>
        <speech by="panagiotis_sgouridis" eId="debate_1993-12-01_speech_237">
          <from>Παναγιώτης Σγουρίδης</from>
          <p>Προσέξτε τις εκφράσεις σας, κύριε Σκυλλάκο.</p>
          <p>Κύριε Βαρβιτσιώτη, έχετε το λόγο.</p>
        </speech>
        <speech by="antonis_skullakos" eId="debate_1993-12-01_speech_238">
          <from>ΑΝΤΩΝΗΣ ΣΚΥΛΛΑΚΟΣ</from>
          <p>Γιατί παραβιάζετε τον Κανονισμό και δεν μου δίνετε το λόγο;</p>
        </speech>
        <speech by="panagiotis_sgouridis" eId="debate_1993-12-01_speech_239">
          <from>Παναγιώτης Σγουρίδης</from>
          <p>Κύριε Βαρβιτσιώτη, σας βάζω το χρόνο από την αρχή.</p>
        </speech>
        <speech by="ioannis_barbitsiotis" eId="debate_1993-12-01_speech_240">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κυρίες και κύριοι συνάδελφοι, δεν έχουν περάσει δυο μήνες από την ημέρα που το ΠΑΣΟΚ ανέλαβε τη διακυβέρνηση της Χώρας και απέρριψε το προσωπείο δείχνοντας το πραγματικό του πρόσωπο!</p>
        </speech>
        <scene>(Στο σημείο αυτό την Προεδρική Έδρα καταλαμβάνει ο Β' Αντιπρόεδρος της Βουλής κ. ΠΑΥΣΑΝΙΑΣ ΖΑΚΟΛΙΚΟΣ). 
</scene>
        <speech by="giorgos_katsifaras" eId="debate_1993-12-01_speech_241">
          <from>ΓΙΩΡΓΟΣ ΚΑΤΣΙΦΑΡΑΣ</from>
          <p>Για το Λιμενικό;</p>
        </speech>
        <speech by="ioannis_barbitsiotis" eId="debate_1993-12-01_speech_242">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Για το Λιμενικό δεν θα πω, κύριε Κατσιφάρα και σας παρακαλώ περισσότερο σεβασμό προς το ρήτορα.</p>
          <p>Εφαρμόσαμε λοιπόν μία σωστή αξιοκρατία και είναι αξιοκρατία, κυρίες και κύριοι συνάδελφοι -δεν το γνωρίζει ο κ. Στάθης- το ότι βάλαμε τις σχολές των υπαξιωματικών στις πανελλήνιες εξετάσεις. Μας είπατε για τις ανώτατες στρατιωτικές σχολές, αλλά 8 χρόνια δεν κάνατε τίποτε για τις σχολές υπαξιωματικών, εμείς το κάναμε. Αξιοκρατία είναι...</p>
        </speech>
        <speech by="orestis_papastratis" eId="debate_1993-12-01_speech_243">
          <from>ΟΡΕΣΤΗΣ ΠΑΠΑΣΤΡΑΤΗΣ</from>
          <p>Ήταν πρόταση δική μας.</p>
        </speech>
        <speech by="ioannis_barbitsiotis" eId="debate_1993-12-01_speech_244">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Αφήστε το ότι ήταν πρόταση δική σας. Είσαστε Υπουργός τόσα χρόνια. Γιατί δεν το κάνατε; Το κάναμε όμως εμείς...</p>
        </speech>
        <speech by="orestis_papastratis" eId="debate_1993-12-01_speech_245">
          <from>ΟΡΕΣΤΗΣ ΠΑΠΑΣΤΡΑΤΗΣ</from>
          <p>Το προτείναμε και το δεχθήκατε.</p>
        </speech>
        <speech by="ioannis_barbitsiotis" eId="debate_1993-12-01_speech_246">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Αφήστε το ότι ήταν πρόταση δική σας. Δεν τολμούσατε να το κάνετε, γιατί θέλατε να ικανοποιήσετε την κομματική σας πελατεία.</p>
          <p>Οι τοποθετήσεις στο εξωτερικό των αξιωματικών, γίνονται μετά από εξετάσεις και πιστοποιητικά, που θα εκδώσουν το Βρετανικό Συμβούλιο το Ινστιτούτο ΓΚΑΙΤΕ ή το Γαλλικό Ινστιτούτο. Προγραμματίσαμε τις μεταθέσεις των αξιωματικών για την επόμενη πενταετία και τέλος -δεν το κατάλαβε ο κ. Δροσογιάννης και γι' αυτό δεν τον αδικώ- επαναφέραμε την εισαγωγή στην Ανωτάτη Σχολή Πολέμου δια των εξετάσεων και όχι δια σημειωμάτων του υπουργικού γραφείου. Αυτά είναι μέτρα αξιοκρατίας και γι' αυτά, είμαστε υπερήφανοι.</p>
          <p>Όμως, είπε ο κύριος Υπουργός ότι οι κομματικοί είναι αυτοί που παίρνουν εντολές έξω από τις Ένοπλες Δυνάμεις. Σεμνύνομαι να πω -και είμαι υπερήφανος, γιατί υπήρξε πρώτος συνεργάτης μου- για τον Στρατηγό Βερυβάκη, ο οποίος ετίμησε το στράτευμα.</p>
        </speech>
        <speech by="basilis_kedikoglou" eId="debate_1993-12-01_speech_247">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Ήταν δικός μας; Τι μας λέτε τώρα, κύριε Βαρβιτσιώτη; Σας παρακαλώ!</p>
        </speech>
        <speech by="ioannis_barbitsiotis" eId="debate_1993-12-01_speech_248">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Κεδίκογλου, μη διακόπτετε σας παρακαλώ, γιατί δεν έχω καμία διάθεση ν' αναφερθώ και στον αδελφό σας.</p>
        </speech>
        <speech by="basilis_kedikoglou" eId="debate_1993-12-01_speech_249">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Πρόεδρε, ζητώ το λόγο επί προσωπικού.</p>
        </speech>
        <speech by="ioannis_barbitsiotis" eId="debate_1993-12-01_speech_250">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Ζητήστε το λόγο επί προσωπικού και πέστε ό,τι θέλετε, όταν τελειώσω.</p>
          <p>Δεν διεπίστωσε το Προεδρείο, κατά την προσφιλή του ρήση ότι υπάρχει προσωπικό θέμα.</p>
          <p>Υπηρέτησε, ο Στρατηγός Βερυβάκης, κατά τρόπο απόλυτα ικανοποιητικό τις Ένοπλες Δυνάμεις. Και πραγματικά, δεν πιστεύω να πιστεύει κανείς ότι έγινε επιλογή με καθαρά κομματικά κριτήρια. Δεν ξέρω καν που ανήκει ο Στρατηγός Βερυβάκης.</p>
        </speech>
        <speech by="basilis_kedikoglou" eId="debate_1993-12-01_speech_251">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Είναι δικός μας;</p>
        </speech>
        <speech by="ioannis_barbitsiotis" eId="debate_1993-12-01_speech_252">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Και δεν είναι δουλειά μου να ξέρω. Εγώ κρίνω, αν είναι ικανός ή αν δεν είναι ικανός.</p>
          <p>Όμως, έγινε πολύς λόγος και για τις αποστρατείες. Χρησιμοποιήθηκαν, λέει ο κύριος Υπουργός, ως μέσο οι μεταθέσεις, για να υποκύψουν οι αξιωματικοί στις εντολές των εξωεπιτελικών μαγειρείων.</p>
          <p>Οι πίνακες λένε την αλήθεια, κυρίες και κύριοι συνάδελφοι. Έχω πίνακες από το 1983 μέχρι το 1993.</p>
          <p>Το 1983, απεστρατεύθηκαν 201 Αντιστράτηγοι, Υποστράτηγοι, Ταξίαρχοι και Συνταγματάρχες το 1984, 256, για να φθάσετε το 1986 στο ρεκόρ των 293, έναντι των αποστρατειών επί υπουργίας μου το 1990, 93 300 εσείς, 93 εμείς- 126 το 1991, 115 το 1992, 101 το 1993. Αυτό ήταν το όργιο των αποστρατειών; Και αυτά στο Στρατό Ξηράς. Αντίστοιχη κατάσταση υπάρχει και στο Ναυτικό και στην Αεροπορία.</p>
          <p>Φαντάζομαι ότι ο κύριος Υπουργός έχει τα στοιχεία αυτά στη διάθεσή του. Εάν δεν τα έχει, μπορεί να τα ζητήσει αύριο, να τα δει, οπότε ελπίζω ότι θα έχει το θάρρος να διορθώσει τα όσα είπε.</p>
          <p>Είπε ο κύριος Υπουργός όμως και σεις εντυπωσιασθήκατε -και βεβαίως εντυπωσιασθήκατε από τον αριθμό- πόσες αποκαταστάσεις στρατιωτικών έγιναν αυτή τη "φαύλη" περίοδο της Νέας Δημοκρατίας. Και μας είπε ότι έγιναν 400.</p>
        </speech>
        <speech by="gerasimos_arsenis" eId="debate_1993-12-01_speech_253">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>404.</p>
        </speech>
        <speech by="ioannis_barbitsiotis" eId="debate_1993-12-01_speech_254">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Ο αριθμός, που έχω εγώ, είναι 344. Να μη διαφωνήσουμε, όμως, 404. Ξέρετε, πόσες αποκαταστάσεις κάνατε σεις; Κάνατε 380. Αυτή είναι, λοιπόν, η μεγάλη διαφορά;</p>
        </speech>
        <speech by="gerasimos_arsenis" eId="debate_1993-12-01_speech_255">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Η μέθοδος ήταν διαφορετική.</p>
        </speech>
        <speech by="ioannis_barbitsiotis" eId="debate_1993-12-01_speech_256">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Αφήστε τη μέθοδο, κύριε Υπουργέ. Δεν σας διέκοψα. Δεν επιτρέπω διακοπή.</p>
          <p>Αυτές οι αποκαταστάσεις ήταν στο Στρατό Ξηράς.</p>
          <p>Στο Ναυτικό αποκατέστησε η 8ετία του ΠΑ.ΣΟ.Κ. 184. Εμείς 115, με τη μέθοδο της διαγραφής των δυσμενών στοιχείων. Περί αυτού πρόκειται. Μία μέθοδος, η οποία πάντοτε εφαρμόζεται. Είναι νόμιμη μέθοδος και δεν είναι μεμπτή.</p>
          <p>Στην Αεροπορία δε, απεκατεστάθησαν από το ΠΑ.ΣΟ.Κ., 381 και επί εποχής δικής μας, 200.</p>
          <p>Αυτά είναι τα δεδομένα, για να μη δημιουργούνται ψευδείς εντυπώσεις στην κοινή γνώμη και σ' εσάς, κύριοι συνάδελφοι.</p>
          <p>Μίλησε, όμως, ο κύριος Υπουργός ή κάποιος άλλος συνάδελφος -δεν θυμάμαι-και περί οργίου ανακλήσεως από την εφεδρεία αξιωματικών.</p>
          <p>Πρέπει να ξεκαθαρίσουμε ένα πράγμα. Άλλο ανακεκλημένος από την εφεδρεία και άλλο έφεδρος ο οποίος τοποθετείται στην επετηρίδα. Πάντοτε υπήρχε ανάγκη ανακλήσεως αξιωματικών από την εφεδρεία ως μονίμων εξ εφέδρων. Υπήρχε ανάγκη πάντοτε για να ικανοποιηθούν ανάγκες γιατρών στα στρατιωτικά νοσοκομεία, για να συμπληρωθούν θέσεις οι οποίες δεν έπρεπε να καταληφθούν από ανώτατους αξιωματικούς, όπως είναι ο ΑΟΟΑ, όπως είναι το Μετοχικό Ταμείο Στρατού, όπως είναι η ΔΕΠΑΘΑ. Και πάντοτε αυτή η μέθοδος ήταν μια μέθοδος η οποία εχρησιμοποιείτο. Και να σας πω και κάτι άλλο; Είναι η πιο σωστή μέθοδος, η πιο οικονομική για το κράτος, γιατί ο ανακεκλημένος λαμβάνει τη διαφορά μόνο της συντάξεως από το μισθό της ενεργείας. Φαντασθείτε, λοιπόν, να παίρναμε έναν πολιτικό μηχανικό, να τον βάζαμε διευθυντή στον ΑΟΟΑ, τον οποίο θα έπρεπε να πληρώσουμε με πολλά λεφτά. Ενώ τώρα, ανακαλείται στην ενέργεια κάποιος αξιωματικός, ο οποίος λαμβάνει μόνο τη διαφορά μισθού και συντάξεως και έτσι ικανοποιούνται αυτές οι ανάγκες οι οποίες είναι επιτακτικές για τις Ένοπλες Δυνάμεις. Έγινε όργιο, λέει και στις ανακλήσεις. Ξέρετε ότι στο Στρατό Ξηράς τον Ιούνιο του '89 βρήκα 98 ανακεκλημένους και ο κ. Αρσένης παρέλαβε 125; Υπάρχει πράγματι μια διαφορά 27 ανθρώπων που είναι παραπάνω. Ξέρετε γιατί; Γιατί 6 ενίσχυσαν την Κυπριακή Εθνοφρουρά, ύστερα από αίτημα της Κυπριακής κυβερνήσεως, τοποθετήθηκαν επιπλέον γιατροί στο 401 ΓΣΝΑ και στο 417 ΝΙΜΙΤΣ και σ' αυτό τον αριθμό περιλαμβάνονται και οι ανακλήσεις για λόγους υγείας.</p>
          <p>Ο κ. Σπυριούνης ξέρει ότι αυτό είναι ένα μέσο ικανοποιήσεως των ανωτάτων αξιωματικών...</p>
        </speech>
        <speech by="kuriakos_spuriounis" eId="debate_1993-12-01_speech_257">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Και πρέπει να γίνεται.</p>
        </speech>
        <speech by="ioannis_barbitsiotis" eId="debate_1993-12-01_speech_258">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>...και πρέπει να γίνεται. Αυτή είναι λοιπόν η διαφορά.</p>
          <p>Μη σας εντυπωσιάζει ο κ. Αρσένης με τους αριθμούς. Τα όργια αριθμών του κ. Αρσένη- που είναι ανατρέψιμα.</p>
          <p>Και βεβαίως μίλησε και για μεταθέσεις και αναφέρθηκε ειδικά στην Αεροπορία.</p>
          <p>Εμείς λοιπόν κάναμε το "όργιο" των μεταθέσεων. Να πούμε τα ποσοστά, γιατί ένα στοιχείο είναι και το ποσοτικό. Έτσι δεν είναι; Δεν κάνεις όργιο με έναν, χρειάζονται μεγάλα μεγέθη για να κάνεις όργιο.</p>
          <p>Οι μεταθέσεις, λοιπόν, του 1991, ήταν στο 15,8% του προσωπικού, ενώ επί ΠΑΣΟΚ ήταν όλες τις χρονιές παραπάνω απ' αυτό το ποσοστό. Μη μιλάτε λοιπόν περί οργίου, γιατί εμείς κάναμε ένα τεράστιο έργο για το οποίο σεμνυνόμεθα, ένα τεράστιο έργο το οποίο βρήκατε, ένα έργο το οποίο αναφέρεται και στους εκσυγχρονισμούς και εξοπλισμούς των Ενόπλων Δυνάμεων, ένα έργο το οποίο εύχομαι να μη χρειασθεί να υλοποιηθεί.</p>
          <p>Κυρίες και κύριοι συνάδελφοι, θα τελειώσω με μια παρατήρηση σχετικά με την αποστροφή του κ. Χαραλαμπόπουλου, ότι επαναφέραμε όπως είπε μπουμπούκια...</p>
        </speech>
        <scene>(Στο σημείο αυτό, ακούγεται ο χαρακτηριστικός ήχος της λήξης του χρόνου ομιλίας του κυρίου Βουλευτή)
</scene>
        <speech by="pausanias_zakolikos" eId="debate_1993-12-01_speech_259">
          <from>Παυσανίας Ζακολίκος</from>
          <p>Ναι, κύριε συνάδελφε, για ένα λεπτό.</p>
        </speech>
        <speech by="ioannis_barbitsiotis" eId="debate_1993-12-01_speech_260">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Είπε ότι επαναφέραμε μπουμπούκια, τα οποία υπηρέτησαν στην ΕΣΑ. Πρόκειται περί ολίγων αξιωματικών, οι οποίοι υπηρέτησαν εκ των οποίων ο ένας στο Τμήμα Τροχαίας της ΕΣΑ Καβάλας, ο άλλος δε ξέρω σε ποια άλλη μονάδα. Δεν είχε καμία σχέση κανείς απ' αυτούς ούτε με βασανισμούς, ούτε με ΕΑΤ-ΕΣΑ.</p>
          <p>Και αν θέλετε, κύριε Χαραλαμπόπουλε να μιλήσουμε για τη δράση του καθενός από εμάς στη δικτατορία, η πρόκληση είναι ευπρόσδεκτη. Δεν αναφέρομαι σε σας και σε μένα, αναφερόμαστε σε άλλους ανθρώπους. Η πρόκληση είναι ευπρόσδεκτη. Και βεβαίως υπάρχουν και οι ημερήσιες διαταγές οι οποίες εκδόθηκαν επί δικτατορίας και οι οποίες βεβαίως δεν τιμούν αυτούς που τις εξέδωσαν.</p>
          <p>Κυρίες και κύριοι συνάδελφοι, τελειώνω μέσα στον περιορισμένο χρόνο τον οποίο ο νέος Κανονισμός της Βουλής μου επιτρέπει.</p>
          <p>Εγώ, μπορώ να σας πω, ότι το νομοσχέδιο αυτό, το οποίο δεν μας λέει πόσους θα επαναφέρει, δεν μας λέει σε τι βαθμό θα τους επαναφέρει, δεν μας λέει σε ποιους κλάδους θα τους επαναφέρει, δεν μας λέει επί πόσο χρόνο κατά το διάστημα του 6μηνου θα επανέρχονται, θα διαταράξει σοβαρά τη δομή των Ενόπλων Δυνάμεων.</p>
          <p>Δίνει ένα κακό παράδειγμα, κυρίες και κύριοι συνάδελφοι, ότι εφεξής ο αξιωματικός δε χρειάζεται να μοχθεί για να έχει καλές σημειώσεις, δεν χρειάζεται να είναι πρώτος στα πεδία των ασκήσεων, δεν χρειάζεται να έχει πάντοτε την έφεση για το καλύτερο, εκείνο το οποίο χρειάζεται πλέον είναι να γυρίζει στα "πολιτικά μαγειρεία" και αυτό είναι το χειρότερο που μπορεί να γίνει στις Ένοπλες Δυνάμεις.</p>
          <p>Γι' αυτό η Νέα Δημοκρατία θα καταψηφίσει ανεπιφύλακτα το νομοσχέδιο αυτό.</p>
        </speech>
        <scene>(Χειροκροτήματα από την Πτέρυγα της Νέας Δημοκρατίας)</scene>
        <speech by="ioannis_barbitsiotis" eId="debate_1993-12-01_speech_261">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>.</p>
        </speech>
        <speech by="nikitas_kaklamanis" eId="debate_1993-12-01_speech_262">
          <from>ΝΙΚΗΤΑΣ ΚΑΚΛΑΜΑΝΗΣ</from>
          <p>Κύριε Πρόεδρε, παρακαλώ το λόγο.</p>
        </speech>
        <speech by="pausanias_zakolikos" eId="debate_1993-12-01_speech_263">
          <from>Παυσανίας Ζακολίκος</from>
          <p>Ο Κοινοβουλευτικός Εκπρόσωπος της Πολιτικής Άνοιξης, κ. Νικήτας Κακλαμάνης, έχει το λόγο.</p>
        </speech>
        <speech by="nikitas_kaklamanis" eId="debate_1993-12-01_speech_264">
          <from>ΝΙΚΗΤΑΣ ΚΑΚΛΑΜΑΝΗΣ</from>
          <p>Κύριε Πρόεδρε, θα μιλήσω από τη θέση μου, γιατί δεν θα είναι η ομιλία μου πάνω από 2 λεπτά.</p>
          <p>Κύριε Υπουργέ, σας άκουσα με μεγάλη προσοχή. Είπατε επανειλημμένως ότι η εντολή που πήρατε από τον Ελληνικό</p>
          <p>Λαό είναι να αποκαταστήσετε τη νομιμότητα στις Ένοπλες Δυνάμεις. Ούτε εσείς, ούτε η Κυβέρνηση η δική σας, ούτε καμιά κυβέρνηση παίρνει τέτοιου είδους εντολές από τον Ελληνικό Λαό. Μία είναι η εντολή που δίδεται από τον Ελληνικό Λαό στην εκάστοτε Κυβέρνηση. Να κρατήσει υψηλά, με τον καλύτερο τρόπο, το αξιόμαχο των Ενόπλων Δυνάμεων.</p>
          <p>Απόψε, μέσα σ' αυτήν την Αίθουσα, αυτό το αξιόμαχο, πολιτικά τουλάχιστον, τραυματίστηκε βάναυσα. Επί 3,5 ώρες τώρα, ακούμε ένθεν και ένθεν κατηγορίες, ποιος κάρφωσε ποιον, ποιος δίωξε ποιόν και αν σωστά ή μη σωστά απεκατεστάθησαν πόσοι και ποιοι.</p>
          <p>Εμείς δεν πιστεύουμε, ότι το αξιόμαχο των Ενόπλων Δυνάμεων δεν είναι καλό. Πιστεύουμε, ότι είναι πολύ υψηλό, διότι πιστεύουμε ότι η συντριπτική πλειοψηφία του έμψυχου υλικού των Ενόπλων Δυνάμεων, στρατιωτικού και πολιτικού -γιατί και το δεύτερο παίζει το ρόλο του- είναι νομοταγές, πιστό στους θεσμούς και στο Σύνταγμα και κάνει άριστα τη δουλειά του. Εάν υπάρχουν λίγοι επίορκοι, γι' αυτούς γίνεται ο καυγάς 4 ώρες εδώ μέσα, διότι οι μεν ή οι δε, όταν είναι στην Κυβέρνηση, θέλουν να τους αποκαταστήσουν.</p>
          <p>Δεν ακούστηκε καμία πρόταση για το πώς θα θεραπευτεί αυτό το κακό. Πιστεύετε, πράγματι, ότι με περιστασιακές επαναφορές λύνεται το πρόβλημα; Εμείς δεν μπαίνουμε στα ποσοστά, κύριε Υπουργέ. Δεν μας ενδιαφέρει αν η Νέα Δημοκρατία επανέφερε 5 και σεις θα φέρετε 15 ή το ανάποδο. Μπαίνουμε στη νοοτροπία, μπαίνουμε σε θέμα αρχής και γι' αυτό καταψηφίζουμε το νομοσχέδιο.</p>
          <p>Ποια είναι η πρότασή σας, για να μη συμβαίνουν αυτά μελλοντικά; Είπατε κάτι, που εμάς μας βρίσκει σύμφωνους, ότι δεν θα κάνετε πολλές αναφορές στο παρελθόν και θα μιλήσετε από δω και πέρα. Ποιο είναι το "από δω και πέρα"; Το ότι πιθανώς θα είσαστε πιο αντικειμενικοί στην κρίση αποκατάστασης; Εγώ να το δεχθώ αυτό, αλλά θεραπεύεται το κακό;</p>
          <p>Γιατί δεν θεσμοθετείτε, κύριε Υπουργέ, τη συγκεκριμένη χρονική θητεία στην ηγεσία των Ενόπλων Δυνάμεων; Εμείς σας προτείνουμε να είναι τουλάχιστον 2ετής, με δικαίωμα ανανέωσης για άλλα 2 χρόνια, όπως πολύ καλά γνωρίζετε και σίγουρα το γνωρίζει ο Πτέραρχος κ. Κουρής ότι γίνεται σε άλλα μέρη του κόσμου, ώστε να μην αλλάζει ο Αρχηγός των Ενόπλων Δυνάμεων ή οι Αρχηγοί των Όπλων, όποτε αλλάζει η πολιτική εξουσία μέσω εκλογών και πολλές φορές όχι όποτε αλλάζει η κυβέρνηση, αλλά όποτε αλλάζει κι ο Υπουργός της ιδίας κυβέρνησης, του ιδίου κόμματος. Γιατί δεν το δέχεστε αυτό; Εμείς σας κάνουμε πρόταση. Να δείτε πως θεσμοθετείται και πως εξαλείφεται αυτό το κακό. Αλλά δεν το θέλετε ούτε σεις, γιατί θέλετε να βάλετε το δικό σας Αρχηγό Ενόπλων Δυνάμεων και το όποιο κόμμα θα έρθει αύριο θα βάλει το δικό του Αρχηγό των Ενόπλων Δυνάμεων.</p>
          <p>Πιθανώς να μου πείτε ότι αυτό δεν μπορεί να γίνει συνταγματικά ή δεν ξέρω πως. Εμείς πιστεύουμε ότι μπορεί να γίνει. Εάν όμως πραγματικά δεσμευθείτε ότι μπορεί να γίνει αυτό, εμείς θα επανεξετάσουμε τη θέση μας απέναντι στο νομοσχέδιο, γιατί δεν θέλουμε εκ προοιμίου να σας καταλογίσουμε κακή προαίρεση, αλλά δεν μας δίνετε απάντηση στο πως θα θεραπευθεί το κακό.</p>
          <p>Δώστε μας την απάντηση και από κει κι ύστερα το άλλο για μας είναι δευτερεύον.</p>
        </speech>
        <speech by="gerasimos_arsenis" eId="debate_1993-12-01_speech_265">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Μου επιτρέπετε μία διακοπή;</p>
        </speech>
        <speech by="nikitas_kaklamanis" eId="debate_1993-12-01_speech_266">
          <from>ΝΙΚΗΤΑΣ ΚΑΚΛΑΜΑΝΗΣ</from>
          <p>Εγώ, βεβαίως.</p>
        </speech>
        <speech by="gerasimos_arsenis" eId="debate_1993-12-01_speech_267">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Κύριε Κακλαμάνη, είχα πει ότι η Κυβέρνηση προτίθεται να καταθέσει νομοσχέδιο για την αναμόρφωση του νόμου 660. Ευχαρίστως την πρότασή σας που την βρίσκω ενδιαφέρουσα να την εξετάσουμε σε αυτά τα πλαίσια. Σήμερα όμως αντιμετωπίζουμε μία συγκεκριμένη περίπτωση και εφ' όσον αποδέχεστε και εσείς ότι έγιναν αδικίες στο παρελθόν που θίγουν την εύρυθμο λειτουργία των Ένοπλων Δυνάμεων, νομίζω ότι πρέπει να στηρίξετε και εσείς αυτό το νομοσχέδιο.</p>
        </speech>
        <speech by="nikitas_kaklamanis" eId="debate_1993-12-01_speech_268">
          <from>ΝΙΚΗΤΑΣ ΚΑΚΛΑΜΑΝΗΣ</from>
          <p>Κύριε Υπουργέ, είπατε ότι θα δείτε το θέμα. Αυτό δεν είναι δέσμευση. Το "θα το δούμε" σημαίνει από τίποτα μέχρι όλα. Από εκεί και πέρα εμείς δεν αποδεχόμαστε και δεν απορρίπτουμε τίποτα. Διότι, και τον κ. Βαρβιτσιώτη γνωρίζω και έχω εμπιστοσύνη στην εντιμότητά του και επομένως δεν μπορώ να αμφισβητήσω τα στοιχεία που έφερε εδώ, αλλά και δεν έχω κανένα δικαίωμα, εφ' όσον δεν έχω αποδείξεις περί του αντιθέτου να αμφισβητήσω και τα δικά σας στοιχεία. Το τραγικό είναι να είναι αλήθεια και τα μεν και τα δε και να έχουν γίνει σε διαφορετικές χρονικές περιόδους μέσα στο στράτευμα. Εκεί είναι το άσχημο για τις Ένοπλες Δυνάμεις.</p>
          <p>Αντί λοιπόν απόψε να μιλήσουμε για τα ουσιαστικά προβλήματα των Ενόπλων Δυνάμεων, τα οικονομικά τους θέματα, για την επιστημονική τους κατάρτιση, για την εκπαίδευση, για τα κοινωνικά τους προβλήματα ήρθαμε εδώ οι μεν να λένε τα δε και οι δε να λένε τα μεν, εναντίον κάποιου αριθμού αξιωματικών των Ενόπλων Δυνάμεων.</p>
          <p>Διάβασα, κύριε Υπουργέ, με προσοχή τη συνέντευξή σας στα ΝΕΑ και θα ήθελα να μου πείτε το εξής: Πληροφορήθηκα, ότι υποσχεθήκατε αυξήσεις των αμοιβών του προσωπικού των Ενόπλων Δυνάμεων. Επίσης έχω την πληροφόρηση ότι υπήρχε η εισήγηση από τους οικονομικούς υπεύθυνους του στρατεύματος, η οποία είχε τελειώσει τον Αύγουστο, για αύξηση των αποδοχών των ανδρών των Ενόπλων Δυνάμεων. Η εισήγηση αυτή είχε γίνει κατ' αρχήν δεκτή από τον τότε αρμόδιο Υφυπουργό κ. Γιατράκο. Το ερώτημά μου, λοιπόν, είναι αν υπάρχει αυτή η εισήγηση.</p>
          <p>Πληροφορήθηκα, επίσης, ότι έχετε φτιάξει μία επιτροπή που ξαναμελετά το θέμα αναβάθμισης, βελτίωσης των μισθολογικών θεμάτων των ανδρών των Ενόπλων Δυνάμεων. Θα ήθελα να μας πείτε αν έτσι έχει το πράγμα. Και αν είναι έτσι και πραγματικά προτίθεστε να αυξήσετε τις αμοιβές τους -εμείς συμφωνούμε σ' αυτό- θα ήθελα να πω, ότι από μία κατ' αρχήν ανάγνωση που έκανα στους συνοπτικούς πίνακες του προϋπολογισμού που αφορούν το Υπουργείο σας δεν είδα πουθενά δαπάνη προβλεπόμενη για το 1994, που να αφορά αύξηση μισθών των ανδρών των Ενόπλων Δυνάμεων. Επομένως, για πότε είναι αυτή η αύξηση που εξαγγείλατε στη συνέντευξή σας; Για το 1995; Πρέπει να το γνωρίζουν.</p>
          <p>Είπαμε λοιπόν τις θέσεις μας. Εμείς δεν θέλουμε να είμαστε κακόπιστοι και δεν σπεύδουμε να υιοθετήσουμε κατηγορίες. Απλά και μόνο δεν θέλουμε να μπούμε στο παιχνίδι, του ποιοι εδίωξαν ποιους και σε ποσοστά πότε ήταν περισσότεροι και πότε ήταν λιγότεροι. Εκεί είναι η αντίρρησή μας για το νομοσχέδιο. Βεβαίως εκεί που υπήρχαν αδικίες για πραγματικούς λόγους θα είμαστε οι τελευταίοι που θα λέγαμε να μην αποκατασταθούν αυτοί οι άνθρωποι. Όμως, κύριε Υπουργέ, δεν μπορεί να είναι τόσες πολλές αυτές οι περιπτώσεις. Έτσι όπως ακούστηκαν τα νούμερα, εγώ χονδρικά μέτρησα από το 1981 μέχρι το 1993 πάνω από 2000. Αντιλαμβάνεστε γιατί αριθμούς μιλάμε;</p>
        </speech>
        <speech by="pausanias_zakolikos" eId="debate_1993-12-01_speech_269">
          <from>Παυσανίας Ζακολίκος</from>
          <p>Το λόγο έχει ο Υφυπουργός Εθνικής Αμύνης.</p>
        </speech>
        <speech by="nikolaos_kouris" eId="debate_1993-12-01_speech_270">
          <from>ΝΙΚΟΛΑΟΣ ΚΟΥΡΗΣ</from>
          <p>Κύριε Πρόεδρε, κυρίες και κύριοι Βουλευτές, νομίζω ότι θα ήταν χρήσιμο, πριν αναφερθώ επί της αρχής και του μόνο άρθρου του νομοσχεδίου, να κάνω μια σύντομη αναδρομή στην κατάσταση που επικρατούσε στο δημόσιο τομέα και επομένως στις Ένοπλες Δυνάμεις τις προηγούμενες δεκαετίες, ιδίως αυτές που ακολούθησαν τη λήξη του εμφυλίου πολέμου.</p>
          <p>Δεν υπάρχει καμία αμφιβολία, ότι οι επιπτώσεις του εμφυλίου πολέμου άφησαν βαθιές πληγές στον εθνικό κορμό και είχαν ανάλογες επιπτώσεις στο στράτευμα, στις Ένοπλες Δυνάμεις μας. Μέχρι και σχετικά πρόσφατα, δεν είναι μυστικό να πούμε, ότι ο Έλληνας πολίτης προκειμένου να διαβεί τις πύλες του Δημοσίου έπρεπε να έχει πιστοποιητικό κοινωνικών φρονημάτων και αυτό συνιστούσε ένα ιδιότυπο, θα λέγαμε, πολιτικό ρατσισμό. Για να καταλάβει μια θέση στο Δημόσιο και όχι μόνο σε αυτό, έπρεπε ο Έλληνας πολίτης να είναι δηλωμένος οπαδός μίας συγκεκριμένης πολιτικής παράταξης. Όπως είναι φυσικό, ανάλογη κατάσταση επικρατούσε και πιο αυστηρή</p>
          <p>μπορούμε να πούμε, στις Ένοπλες Δυνάμεις και στα Σώματα Ασφαλείας, όπου οι αρμόδιες υπηρεσίες έκαναν εξονυχιστικούς ελέγχους όχι μόνο στους υποψηφίους για τις παραγωγικές σχολές, αλλά και στους συγγενείς τους για να βεβαιωθούν ότι ήταν πραγματικά, όπως λεγόταν τότε, όπως ήταν η ετικέτα της εποχής, "εθνικόφρονες".</p>
          <p>Η σκιά του κομματικού κράτους έπεφτε βαριά πάνω στις Ένοπλες Δυνάμεις της εποχής εκείνης. Στην προσπάθεια μάλιστα κάποιων κύκλων, που εκινούντο στο περιθώριο της πολιτικής ζωής της Χώρας, στις αρχές της δεκαετίας του '50, εξυφάνθη η σκευωρία εναντίον των αεροπόρων, με την κατηγορία, ότι δήθεν έκαναν δολιοφθορές σε αεροπλάνα της Πολεμικής Αεροπορίας. Ο στόχος ήταν πολιτικός, ο στόχος ήταν να υπονομευθεί η πολιτική του Νικόλαου Πλαστήρα, Πρωθυπουργού τότε της Χώρας, η "πολιτική της λήθης" όπως απεκαλείτο. Έτσι έντιμοι Έλληνες αξιωματικοί, πολλοί από τους οποίους ήταν ήρωες του Β' Παγκοσμίου Πολέμου, σύρθηκαν στα κρατητήρια, βασανίστηκαν, δικάστηκαν, καταδικάστηκαν μερικοί σε θάνατο για τη δήθεν δολιοφθορά των αεροπλάνων και για τη δραπέτευση στην Αλβανία ενός δοκίμου της Σχολής Ικάρων, του Ακριβογιάννη, εάν θυμάται κανένας από εσάς το όνομα .</p>
        </speech>
        <speech by="xristos_rokofullos" eId="debate_1993-12-01_speech_271">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Βεβαίως.</p>
        </speech>
        <speech by="kuriakos_spuriounis" eId="debate_1993-12-01_speech_272">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Ο οποίος και εκτελέστηκε νομίζω εκεί .</p>
        </speech>
        <speech by="nikolaos_kouris" eId="debate_1993-12-01_speech_273">
          <from>ΝΙΚΟΛΑΟΣ ΚΟΥΡΗΣ</from>
          <p>Τον οποίο βέβαια εξετέλεσαν οι Αλβανοί σαν κατάσκοπο. Οι ίδιοι οι κύκλοι που τον οδήγησαν στην Αλβανία, φρόντισαν να τον καταδώσουν και να τον εκτελέσουν οι Αλβανικές αρχές.</p>
          <p>Μπορούμε να πούμε με δύο λόγια, ότι στις δύο πρώτες δεκαετίες μετά τον εμφύλιο πόλεμο, η κατάσταση στις Ένοπλες Δυνάμεις ήταν πραγματικά ζοφερή. Ένα μόνιμο στέλεχος δεν μπορούσε να σταδιοδρομήσει φυσιολογικά και να φθάσει στις ανώτατες βαθμίδες της ιεραρχίας, εάν δεν ήταν εντεταγμένο ιδεολογικά σε συγκεκριμένο πολιτικό χώρο. Τα στελέχη εγαλουχούντο σε ένα κλίμα, όχι μόνο άκρατου και άκριτου αντικομουνισμού, αλλά και συμμόρφωσης θα λέγαμε στα κελεύσματα του συμμαχικού παράγοντα. Και μην ξεχνάμε -και ελέχθη νομίζω σε αυτήν την Αίθουσα απόψε- ότι μέχρι το 1953 υπήρχε νόμος του ελληνικού κράτους που καθόριζε ότι στα ανώτατα στρατιωτικά συμβούλια θα μετέχει και ο αρχηγός της ξένης στρατιωτικής αποστολής, της Βρετανικής στην αρχή και της Αμερικανικής στη συνέχεια.</p>
          <p>Τα χρόνια εκείνα κυριαρχούσε ένα κλίμα αποστροφής προς την πολιτική και τους πολιτικούς μέσα στις Ένοπλες Δυνάμεις. Είχε καλλιεργηθεί μεταξύ των στρατιωτικών η αντίληψη, ότι οι έννοιες αυτές ήταν περίπου συνώνυμες με τη φαυλοκρατία και τη διαφθορά. Την εποχή εκείνη, τα πέτρινα εκείνα χρόνια, υπήρχε ένας φανερός διαφορισμός ανάμεσα στην υπερδομή και την υποδομή της κρατικής εξουσίας. Σε αυτό το κλίμα είναι φυσικό ότι δεν ευδοκιμούσαν σταδιοδρομικά όσα στελέχη είχαν άλλες πολιτικές πεποιθήσεις που ήταν αντίθετες με την κυρίαρχη, θα λέγαμε, άτυπη, αλλά κυρίαρχη στρατιωτική ιδεολογία της εποχής.</p>
          <p>Για να είμαι δίκαιος πρέπει να πω -και αυτό αποτελεί προσωπική μου εκτίμηση- ότι μετά τη μεταπολίτευση το κλίμα αυτό βελτιώθηκε. Η ηγεσία της συντηρητικής παράταξης της εποχής ήταν πιο επιτρεπτική σε ό,τι αφορά το χειρισμό των θεμάτων προσωπικού στις ' Ένοπλες Δυνάμεις.</p>
          <p>Πάντως οι Ένοπλες Δυνάμεις δεν έπαψαν και την εποχή εκείνη να δεξιοκρατούνται. Και μέσα σ' αυτό το κλίμα έγινε η κυβερνητική αλλαγή του Οκτωβρίου 1981.</p>
          <p>Η πολιτική που εφάρμοσε το ΠΑΣΟΚ στο στράτευμα την περίοδο 1981-1989 ήταν μία πολιτική ίσως ευκαιριών. Και αυτό επέτρεψε σε στελέχη όλων των πολιτικών αντιλήψεων να καταλάβουν ηγετικές θέσεις στο στράτευμα, κάτι το οποίο ήταν αδιανόητο σε προηγούμενες εποχές. Αυτό το περιβάλλον της "πολυφωνίας" στις Ένοπλες Δυνάμεις που ίσχυε και ισχύει σε όλες τις χώρες του Δυτικού κόσμου, ερέθισε, φαίνεται, ορισμένους φανατικούς αποστράτους, θιασώτες του παλιού στρατιωτικού κατεστημένου, και εβάπτισαν αυτό το περιβάλλον, αυτό το κλίμα, σαν εισβολή του κομματισμού στις Ένοπλες Δυνάμεις. Ήταν πράγματι ένα πρωτόγνωρο κλίμα, μέσα στο οποίο οι ικανοί αξιωματικοί εξελίχθηκαν ανεμπόδιστα, χωρίς αναφορές στα πολιτικά τους πιστεύω.</p>
          <p>Ο κ. Σταθόπουλος έκανε αναφορά σε κάποιες εκθέσεις ικανότητος του κ. Σταθιά, οι οποίες συντάχθηκαν απο στελέχη τα οποία επρόσκειντο, υποτίθεται, στον ιδεολογικό χώρο του ΠΑΣΟΚ. Μα, αυτό αποδεικνύει ακριβώς αυτό που λέμε, την έλλειψη κομματισμού. Γιατί αν υπήρχε κομματισμός στις Ένοπλες Δυνάμεις, θα έπρεπε να "σκιτσαρισθούν" ανάλογα. Όμως, δεν έγινε κάτι τέτοιο, και ο κ. Σταθιάς, του οποίου οι πολιτικές πεποιθήσεις ήταν γνωστές, ικανός, θα έλεγα, αξιωματικός, βαθμολογήθηκε ανάλογα με την αξία του και όχι ανάλογα με την κομματική του ταμπέλα.</p>
          <p>Αναφέρθηκαν επίσης ορισμένα στοιχεία από τον κ. Σταθόπουλο. Στην προσπάθειά του να αποδείξει τον κομματισμό στις Ένοπλες Δυνάμεις, αναφέρθηκε στον αριθμό των αποστρατειών.</p>
          <p>Κατ' αρχήν, θα πρέπει να πούμε, ότι υπάρχει μία ποσοτική διαφορά ανάμεσα στις σειρές των συνταγματαρχών προ του 1988, που κατά μέσο όρο είχαν δύναμη 130 αξιωματικών. Αυτό, επομένως, για την "εκλέπτυνση" της επετηρίδας, υπήρξε στα χρόνια αυτά, μέχρι το 1988, ένας αυξημένος αριθμός αποστρατειών, ενώ, αντίθετα από το 1989, ο μέσος όρος των σειρών που κρίνονται κάθε χρόνο στο βαθμό του συνταγματάρχη, είναι μόλις 100 και μάλιστα λείπει και μία τάξη. Δεν υπάρχει η τάξη του 1964, γιατί μετεβλήθη το σύστημα φοίτησης από τριετές σε τετραετές.</p>
        </speech>
        <speech by="kuriakos_spuriounis" eId="debate_1993-12-01_speech_274">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Υπάρχει και ενδιάμεση τάξη.</p>
        </speech>
        <speech by="nikolaos_kouris" eId="debate_1993-12-01_speech_275">
          <from>ΝΙΚΟΛΑΟΣ ΚΟΥΡΗΣ</from>
          <p>Πιθανόν ναι.</p>
          <p>Θέλω να πω επίσης, ότι ο μέσος όρος -μπήκαμε στα νούμερα τώρα- των ετησίων αποστρατειών βαθμών σμηνάρχου και αντιπτέραρχο στη δεκαετία 1984-1993 είναι 53 αξιωματικοί. Και αυτό το μέσο όρο τον πέρασε στην οκταετία του ΠΑΣΟΚ η αεροπορία το 1987 και το 1988. Ο αριθμός αυτός ξεπεράσθηκε επί Νέας Δημοκρατίας, το 1990, που αποστρατεύθηκαν 71 αξιωματικοί από το βαθμό του σμηνάρχου μέχρι και το βαθμό του αντιπτεράρχου.</p>
          <p>Επίσης, πρέπει να πω ότι υπάρχει ένας άλλος παράγοντας στον πράγματι ενδεχομένως αυξημένο αριθμό αποστρατειών στην οκταετία του ΠΑΣΟΚ. Μιλάω για τις αποστρατείες των ιπταμένων αξιωματικών της Πολεμικής μας Αεροπορίας. Και αυτό οφείλεται στο ότι τα χρόνια αυτά αποστρατεύθηκαν, θα έλεγα, σχεδόν ομαδικά οι έφεδροι ιπτάμενοι αξιωματικοί, οι οποίοι λόγω προελεύσεως -δεν προέρχονταν απο ανώτατη στρατιωτική σχολή- δεν έφθαναν συνήθως τους ανώτατους βαθμούς. Επομένως, ο καταληκτικός βαθμός, για το μεγαλύτερο μέρος από αυτούς, ήταν ο βαθμός του σμηνάρχου. Αυτό δικαιολογεί τον κάπως πράγματι αυξημένο αριθμό των αποστρατειών στα έτη αυτά, μέχρι το 1988.</p>
        </speech>
        <speech by="ioannis_stathopoulos" eId="debate_1993-12-01_speech_276">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Πόσοι ήταν αναλογικά;</p>
        </speech>
        <speech by="nikolaos_kouris" eId="debate_1993-12-01_speech_277">
          <from>ΝΙΚΟΛΑΟΣ ΚΟΥΡΗΣ</from>
          <p>Ήταν πάρα πολλοί, γιατί ήταν μεγάλες σειρές. Υπήρχε εποχή που στην Αεροπορία οι μισοί ιπτάμενοι προέρχονταν από το ΕΚΕΧ. Δεν μπορώ να σας πω ακριβώς την αναλογία μεταξύ προερχομένων από την Σχολή Ικάρων και από τη Σχολή Εφέδρων Αξιωματικών.</p>
          <p>Αυτή ήταν η πολιτική του ΠΑΣΟΚ στο στράτευμα που επέτρεψε στη Νέα Δημοκρατία στην περασμένη τετραετία να κάνει τις δικές της επιλογές. Επέλεξε πράγματι αξιωματικούς μεταξύ αυτών, οι οποίοι είχαν προαχθεί στους ανωτάτους βαθμούς επί οκταετίας του ΠΑΣΟΚ. Όλοι οι σημερινοί αρχηγοί αλλά και αυτοί που διατέλεσαν αρχηγοί επί Νέας Δημοκρατίας προέρχονται από αξιωματικούς που το 1981 είχαν το βαθμό του αντισυνταγματάρχου ή συνταγματάρχου και αντιστοίχων των άλλων κλάδων, χωρίς βέβαια οι όποιες πολιτικές πεποιθήσεις να αποτελέσουν εμπόδιο για τους ικανούς αξιωματικούς να εξελιχθούν μέχρι τις ανώτατες βαθμίδες της ιεραρχίας.</p>
          <p>Το θέμα είναι σήμερα κύριοι της Νέας Δημοκρατίας, κύριε πρώην Υπουργέ της Εθνικής Άμυνας θα μπορούσατε ενδε-</p>
          <p>χομένως σε μια κατ' ιδίαν συζήτηση να μας υποδείξετε έστω και έναν ανώτατο αξιωματικό που να υπηρετεί σήμερα στις Ένοπλες Δυνάμεις και ο οποίος να μην πρόσκειται στο δικό σας χώρο;</p>
        </speech>
        <speech by="ioannis_barbitsiotis" eId="debate_1993-12-01_speech_278">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Βεβαίως, κύριε Υπουργέ, βεβαίως.</p>
        </speech>
        <speech by="nikolaos_kouris" eId="debate_1993-12-01_speech_279">
          <from>ΝΙΚΟΛΑΟΣ ΚΟΥΡΗΣ</from>
          <p>Θα χαρώ να το πληροφορηθώ αυτό σε κατ' ιδίαν συνάντηση.</p>
        </speech>
        <speech by="ioannis_barbitsiotis" eId="debate_1993-12-01_speech_280">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Απέφυγα τα ονόματα με θρησκευτική ευλάβεια!</p>
        </speech>
        <speech by="nikolaos_kouris" eId="debate_1993-12-01_speech_281">
          <from>ΝΙΚΟΛΑΟΣ ΚΟΥΡΗΣ</from>
          <p>Πολύ σωστά κάνατε.</p>
        </speech>
        <speech by="pausanias_zakolikos" eId="debate_1993-12-01_speech_282">
          <from>Παυσανίας Ζακολίκος</from>
          <p>Κύριε Βαρβιτσιώτη, η πρόσκληση είναι σε ιδιαίτερη συνάντηση και όχι στη Βουλή.</p>
        </speech>
        <speech by="spilios_spiliotopoulos" eId="debate_1993-12-01_speech_283">
          <from>ΣΠΗΛΙΟΣ ΣΠΗΛΙΩΤΟΠΟΥΛΟΣ</from>
          <p>Μα, φακελώνετε τους αξιωματικούς εδώ, κύριε Υπουργέ;</p>
        </speech>
        <speech by="nikolaos_kouris" eId="debate_1993-12-01_speech_284">
          <from>ΝΙΚΟΛΑΟΣ ΚΟΥΡΗΣ</from>
          <p>Αυτό δεν το κάνω εγώ κύριε Σπηλιωτόπουλε...</p>
        </speech>
        <speech by="pausanias_zakolikos" eId="debate_1993-12-01_speech_285">
          <from>Παυσανίας Ζακολίκος</from>
          <p>Κύριε Σπηλιωτόπουλε, παρακαλώ μην διακόπτετε.</p>
        </speech>
        <speech by="nikolaos_kouris" eId="debate_1993-12-01_speech_286">
          <from>ΝΙΚΟΛΑΟΣ ΚΟΥΡΗΣ</from>
          <p>Αντίθετα απέφυγα επιμελώς να αναφερθώ σε ονόματα. Όμως δεν πρέπει να κρύψουμε ότι πράγματι κάναμε έλεγχο σε φακέλους αξιωματικών τόσο αυτών που υπηρετούν όσο και εκείνων που επεστρατεύθησαν και απεκαλύφθη αυτό το οποίο εμνημόνευσε προηγουμένως ο κ. Αρσένης, ότι υπάρχουν φάκελοι με εξαιρετικά στοιχεία αξιωματικών, οι οποίοι θα μπορούσαν ακόμη για πολλά χρόνια να προσφέρουν στις υπηρεσίες τους στις Ένοπλες Δυνάμεις και οι οποίοι αποστρατεύθηκαν.</p>
          <p>Δυστυχώς -και λυπάμαι που το αναφέρω στην Εθνική Αντιπροσωπεία- φαίνεται ότι στα χρόνια αυτά λειτούργησε ένα καλά προετοιμασμένο επιτελικό σχέδιο για την απομάκρυνση από το στράτευμα όλων των "αντιφρονούντων", όλων των αξιωματικών οι οποίοι δεν επρόσκειντο στον ιδεολογικό χώρο της Νέας Δημοκρατίας και συγχρόνως για την περιθωριοποίηση αξιωματικών μικροτέρων βαθμών, οι οποίοι εθεωρούντο ή θεωρούνται ότι πρόσκεινται σε άλλους πολιτικούς χώρους. Και θα επαναλάβω αυτό το οποίο είπε ο Υπουργός Εθνικής Άμυνας προηγουμένως ότι στελέχη των Ενόπλων Δυνάμεων που με μεγάλο κόστος για τον Έλληνα φορολογούμενο εκπαιδεύτηκαν στο χειρισμό και στη συντήρηση συγχρόνων πανάκριβων οπλικών συστημάτων, μετατέθηκαν πριν απο την πάροδο της πενταετίας άλλοι μεν ευμενώς, άλλοι δυσμενώς σε άσχετες μονάδες, ανάλογα με την πολιτική "ταμπέλα" που είχε ο καθένας.</p>
          <p>Αυτό βέβαια δημιούργησε δυσλειτουργίες που επηρέασαν και τη διαθεσιμότητα των μέσων αλλά και την ασφάλειά τους.</p>
          <p>Και βέβαια -και αυτό ειπώθηκε απο το σεβαστό Πρόεδρο κ. Χαραλαμπόπουλο- το μένος των φανατικών δεν εστράφη μόνο εναντίον των εν ενεργεία αξιωματικών, αλλά και των αποστράτων και θα έλεγα όχι μόνο των αποστράτων που θεωρούνται ότι πρόσκειται ιδεολογικά στο χώρο του ΠΑΣΟΚ αλλά και μετριοπαθών δεξιών, μετριοπαθών, συντηρητικών αξιωματικών οι οποίοι δεν υπέκυψαν σε προτάσεις να κατηγορήσουν συναδέλφους τους για δήθεν σκάνδαλα που είχαν διαπράξει στην οκταετία.</p>
          <p>Και όπως είναι γνωστό -και αυτό ειπώθηκε- ανεβοκατέβαιναν τις σκάλες του Μεγάρου της οδού Σωκράτους ανώτατοι αξιωματικοί και των τριών κλάδων και αρχηγοί επιτελείων για να οδηγηθούν μερικοί από αυτούς, δυστυχώς, στο ακροατήριο από όπου βέβαια όλοι αθωώθηκαν πανηγυρικά από έλλειψη στοιχείων, παρά βέβαια τη φιλότιμη πραγματικά προσπάθεια ορισμένων κατασκευασμένων μαρτύρων, μερικοί απο τους οποίους ήταν και τελείως άσχετοι με την υπό κρίση υπόθεση.</p>
          <p>Παράλληλα στο διάστημα 1990-1993 λειτούργησε μια πραγματική βιομηχανία αποκαταστάσεων όπως ειπώθηκε και επανόδου στην υπηρεσία "κριθέντων δυσμενώς" στελεχών με τη μέθοδο της ΕΔΕ, με εκπρόθεσμη υποβολή αναφορών και με διάφορα νομικίστικα τεχνάσματα. Το αξιοσημείωτο στην υπόθεση είναι, ότι αφού απεκατεστάθησαν όλοι όσοι ήταν προγραμματισμένο να αποκατασταθούν, μετά, με άλλη διάταξη, με μια διόρθωση που έγινε στο π.δ. 19 του 1970 επανήλθε το παλιό καθεστώς, το οποίο είναι πράγματι απαγορευτικό για την επανάκριση αξιωματικών, δεδομένου ότι προβλέπει δίμηνη προθεσμία υποβολής αναφοράς επανακρίσεως και βαθμολογία κάτω του 5, πράγμα το οποίο είναι απίθανη περίπτωση, δεδομένου ότι πάρα πολλοί αξιωματικοί αποστρατεύονται με βαθμολογίες άνω του 8 και πολλές φορές του 9.</p>
          <p>Βεβαίως, ειπώθηκαν οι αριθμοί και η σχετική δαπάνη, η οποία ανέρχεται για 3,5 χρόνια στο ποσό των 2.777.000.000 δρχ. Η κομματικοποίηση, κύριοι συνάδελφοι, που επεβλήθη- δυστυχώς- στις Ένοπλες Δυνάμεις τα 3,5 αυτά τελευταία χρόνια είχε βραχυπρόθεσμες και θα έχει και μακροπρόθεσμες συνέπειες. Εδραίωσε δυστυχώς την πεποίθηση ανάμεσα στα νεότερα στελέχη των Ενόπλων Δυνάμεων ότι για να σταδιοδρομήσει ένας αξιωματικός δεν είναι αρκετή η αφοσίωση στο καθήκον, η επαγγελματική ικανότητα, η μόρφωση, η προσπάθεια που καταβάλλει, αλλά η επίδειξη του κομματικού του πατριωτισμού. Ακόμα η πολιτική αυτή έστειλε ένα μήνυμα αρνητικό στη νεολαία μας. Σηματοδότησε δηλαδή ότι ο χώρος των μονίμων στελεχών των Ενόπλων Δυνάμεων ξανάγινε πάλι, όπως ήταν τις παλιές δεκαετίες, ένα κλειστό κλαμπ που έχουν θέση μόνο πολίτες ορισμένης κατηγορίας. Και αυτό πότε; Σε μία εποχή που έχουμε ανάγκη προσελκύσεως περισσοτέρων ικανών νέων για υποψηφίους στις Στρατιωτικές Σχολές.</p>
          <p>Έτσι, λυπούμαι που το λέω, με την πολιτική που ακολουθήθηκε το τελευταίο διάστημα στο στράτευμα, ξαναγυρίσαμε στις παλιές κακές εποχές του '50 και του '60 όπου βεβαίως οι δυνατότητες επιλογών μιας μη συντηρητικής κυβέρνησης, για την ανώτατη βαθμίδα της ιεραρχίας για την ηγεσία του στρατεύματος ήταν πάρα πολύ περιορισμένες έως μηδενικές.</p>
          <p>Αυτήν την κατάσταση, κυρίες και κύριοι Βουλευτές, έρχεται να διορθώσει το υπό κρίση νομοσχέδιο, σε ένα βαθμό βέβαια, με τη διεύρυνση του κύκλου των ανωτάτων αξιωματικών μεταξύ των οποίων θα επιλέξει την ανωτάτη ηγεσία η Κυβέρνηση της Χώρας, όπως ασφαλώς -και αναφέρθηκε αυτό από τον κ. Αρσένη- δικαιούται να πράξει κάθε Κυβέρνηση σύμφωνα με το Νόμο 660 και συγκεκριμένα το άρθρο 5 αυτού.</p>
          <p>Πρέπει να σημειώσουμε εδώ, ότι ο Νόμος 660 καθορίζει, ότι ο Υπουργός Άμυνας- επομένως η Κυβέρνηση- διοικεί τις Ένοπλες Δυνάμεις δια των Αρχηγών Επιτελείων και ασκεί το συντονισμό τους με τον Αρχηγό του ΓΕΕΘΑ. Η διάταξη αυτή έχει μεγάλη σημασία και πρέπει να την προσέξουμε, γιατί η οργάνωση του δικού μας Υπουργείου Άμυνας δεν είναι όμοια με εκείνη των άλλων Υπουργείων ξένων χωρών, δεν έχει δηλαδή, δικό του επιτελικό όργανο ο Υπουργός, για να μελετά θέματα αυτόνομα ή να επεξεργάζεται τις εισηγήσεις των επιτελείων. Επομένως, παρ' όλες τις ικανότητες τις οποίες μπορεί να διαθέτει ο εκάστοτε Υπουργός, πρέπει να πούμε, ότι σε σημαντικό βαθμό είναι δέσμιος των εισηγήσεων των Κλάδων για πάρα πολύ σοβαρά θέματα, μερικά από τα οποία άπτονται και της εξωτερικής μας πολιτικής. Επομένως, για το λόγο αυτό είναι αυτονόητο -και δικαιούται να το κάνει κάθε Κυβέρνηση να επιλέγει σαν συνεργάτες στην ανώτατη ηγεσία αυτούς με τους οποίους νομίζει ότι μπορεί να συνεργασθεί για να υλοποίηση την πολιτική της.</p>
          <p>Εάν άφηνε οποιαδήποτε Κυβέρνηση, κυρίες και κύριοι Βουλευτές, τις Ένοπλες Δυνάμεις να διοικούνται από ηγεσία την οποία επέλεξε μία προηγούμενη Κυβέρνηση με τα δικά της κριτήρια, μία ηγεσία η οποία έχει ενδεχομένως τις δικές της προκαταλήψεις και απόψεις σε μία σειρά από θέματα, αυτό σε τελευταία ανάλυση θα σηματοδοτούσε την εγκατάλειψη του προγράμματος της Κυβερνήσεως και παραβίαση -θα έλεγα, προχωρώντας ακόμα παραπέρα- της λαϊκής εντολής. Υπάρχει, δηλαδή, ορατό το ενδεχόμενο να διοικούνται οι Ένοπλες Δυνάμεις, όχι από τη νόμιμη Κυβέρνηση, αλλά από άλλους κύκλους. Να είναι, δηλαδή, η πολιτική ηγεσία του Υπουργείου- με άλλα λόγια- επιβάτης σε ξένο σκάφος.</p>
          <p>Κάτω από τις συνθήκες που περιέγραψα, κυρίες και κύριοι Βουλευτές, είναι αναγκασμένη εκ των πραγμάτων η Κυβέρνηση να διευρύνει τον κύκλο των ανωτάτων αξιωματικών ανάμεσα στους οποίους θα επιλέξει τη νέα ηγεσία επαναφέροντας</p>
          <p>στην ενέργεια περιορισμένο αριθμό ανωτάτων αξιωματικών- και αυτό είναι ρητά καταχωρημένο στην εισηγητική έκθεση του Νόμου- με εξαίρετο ήθος και ικανότητες, όπως και αυτοί που υπηρετούν σήμερα στις Ένοπλες Δυνάμεις που όμως αποστρατεύθηκαν πρόωρα και όχι με αξιοκρατικά κριτήρια.</p>
          <p>Αυτό αποτελεί και πράξη δικαιοσύνης απέναντι σε έναν πολύ μικρό αριθμό αξιωματικών που αδικήθηκαν. Επαναλαμβάνω, για να είμαι σαφής, ότι αναγκαζόμαστε σαν Κυβέρνηση, να προσφύγουμε σ' αυτή τη λύση, σαν αποτέλεσμα της πολιτικής της "κομματικής καθαρότητας" που εφαρμόστηκε στην τελευταία 4ετία με χειρουργική ακρίβεια και απομάκρυνε από την ανώτατη βαθμίδα του στρατεύματος όλους τους "αντιφρονούντες", πολλοί από τους οποίους ήταν άριστα και καταξιωμένα στελέχη, όπως ειπώθηκε στην Αίθουσα αυτή. Δεσμευόμαστε να κάνουμε περιορισμένη χρήση των προνομίων του νόμου. Και μπορώ να σας διαβεβαιώσω ότι η πρόθεσή μας, δεν είναι η κομματικοποίηση των Ενόπλων Δυνάμεων. Έχει λεχθεί από πολλές πλευρές ότι ο κομματικός στρατός δεν είναι, εξ ορισμού, αξιόμαχος και ενέχει πολλούς κινδύνους τους οποίους όλοι σ' αυτή την Αίθουσα αντιλαμβάνεστε. Πάγια θέση μας, είναι οι αξιωματικοί να κρίνονται με βάση τις ικανότητές τους και την απόδοσή τους στην υπηρεσία και όχι με τα όποια ιδεολογικά τους πιστεύω.</p>
          <p>Κυρίες και κύριοι συνάδελφοι, σαν πρώην αξιωματικός των Ενόπλων Δυνάμεων θα ευχόμουν σ' αυτό το καίριο θέμα, να υπάρξει επιτέλους μια εθνική συμφωνία, μια συναίνεση όλων των πολιτικών δυνάμεων του Τόπου για να αποκτήσουμε επιτέλους σύγχρονες και περισσότερο αξιόμαχες ένοπλες δυνάμεις, ικανές να προστατεύσουν τα σύνορα της πατρίδας και τα νόμιμα συμφέροντά μας. Να πάψει επιτέλους ο χώρος των Ενόπλων Δυνάμεων, να αποτελεί αρένα κομματικών ανταγωνισμών. Να αποκτήσουμε Ένοπλες Δυνάμεις στις οποίες θα έχουν θέση, σαν μόνιμα στελέχη, όλα τα Ελληνόπουλα ανεξάρτητα από τις πολιτικές τους πεποιθήσεις. Ευχαριστώ πολύ.</p>
        </speech>
        <scene>(Χειροκροτήματα από την Πτέρυγα του ΠΑΣΟΚ)</scene>
        <speech by="nikolaos_kouris" eId="debate_1993-12-01_speech_287">
          <from>ΝΙΚΟΛΑΟΣ ΚΟΥΡΗΣ</from>
          <p>.</p>
        </speech>
        <speech by="pausanias_zakolikos" eId="debate_1993-12-01_speech_288">
          <from>Παυσανίας Ζακολίκος</from>
          <p>Ο Κοινοβουλευτικός Εκπρόσωπος του ΠΑΣΟΚ, κ. Ροκόφυλλος, έχει το λόγο.</p>
        </speech>
        <speech by="xristos_rokofullos" eId="debate_1993-12-01_speech_289">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Κυρίες και κύριοι συνάδελφοι, θα προσπαθήσω να διαιρέσω τη σύντομη ομιλία μου σε τρία μέρη. Το πρώτο μέρος θα αφορά το παρελθόν, το δεύτερο το παρόν, και το τρίτο κάποιες προοπτικές για το μέλλον.</p>
          <p>Όσον αφορά το παρελθόν, όπως και να το κάνουμε, και όπως και να το δούμε το πράγμα, είναι αναμφισβήτητη αλήθεια, ότι στο παρελθόν- και το απώτερο και το πρόσφατο της τελευταίας 4ετίας- υπήρξε πράγματι όργιο κομματισμού στις Ένοπλες Δυνάμεις. Τα στοιχεία που προσεκόμισαν και ο Υπουργός και ο Υφυπουργός Εθνικής Άμυνας νομίζω ότι δεν αντικρούονται εύκολα. Υπήρχε κομματισμός με πολλές μορφές, με δίωξη αντιπάλων, με εύνοια των δικών σας, με μαζικές επαναφορές και αποκαταστάσεις μετά το νομικιστικό στραγγαλισμό ενός παλαιού διατάγματος, του 1970 και με πολλά χρήματα, πολύ μεγάλο κόστος. Οι αριθμοί αναφέρθηκαν.</p>
          <p>Είναι λοιπόν βέβαιο ότι η Νέα Δημοκρατία χρησιμοποίησε συνδυασμένα και το καρότο και το μαστίγιο. Μαστίγιο για τους αντιφρονούντες: Μεταθέσεις δυσμενείς και κυρίως αποστρατεύσεις. Και βεβαίως από την άλλη μεριά υπήρχε το καρότο της παροχής αποκαταστάσεως σε όσους ήταν πειθήνιοι, σε όσους έπρεπε να επιδαψιλεύσετε κάποιες ρουσφετολογικές εκδουλεύσεις. Επιτρέπεται να ανακληθούν 509 από την εφεδρεία; Επιτρέπεται να είναι 404 αξιωματικοί, οι οποίοι έτυχαν αυτού του ευεργετήματος με 2.700 εκ. που ενεθυλακώθησαν όλο αυτό το διάστημα;</p>
          <p>Είναι πολύ μεγάλοι οι αριθμοί για να μπορούν να δικαιολογηθούν. Για να είμαι ειλικρινής -και μ' αρέσει σ' αυτήν την Αίθουσα να μιλάω με καλή πίστη- και ο προηγούμενος Υπουργός Εθνικής Άμυνας έφερε κάποιους αριθμούς, οι οποίοι από πρώτη άποψη εντυπωσιάζουν. Τόσες μεταθέσεις εσείς, τόσες εμείς, τόσες αποκαταστάσεις εσείς, τόσες εμείς, τόσες αποστρατείες εσείς, τόσες εμείς. Υπάρχει όμως μία ποιοτική διαφορά, η οποία πρέπει επιτέλους να γίνει αντιληπτή. Είναι τελείως διαφορετικό πράγμα να υπάρχει μία συμπαγής πλειοψηφία 80% με 85% και μία μειοψηφία που καταλαμβάνει το υπόλοιπο 10%, 15%, ή 20%.</p>
          <p>Όταν έρχεσθε και φέρνετε ποσοτικά, αριθμητικά, στοιχεία και λέτε αποστρατεύσατε εσείς 100 και εμείς 100, αυτό δεν λέει τίποτε, γιατί αν όλοι οι αντιφρονούντες ήταν 100, τότε πρόκειται για εκατόμβη. Ενώ οι 100 της άλλης πλευράς δεν αντιπροσωπεύουν παρά μόνο ενδεχομένως το 5%, το 10%, ή το 15%.</p>
        </speech>
        <speech by="alexandros_papadoggonas" eId="debate_1993-12-01_speech_290">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Έχετε φάκελο;</p>
        </speech>
        <speech by="xristos_rokofullos" eId="debate_1993-12-01_speech_291">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Δεν έχουμε κανένα φάκελο. Όμως αυτά τα σοφά πράγματα που είπε απόψε ο κ. Κουρής και τα τόνισε- διότι όλοι τα γνωρίζουμε- είναι πολύ γνωστά. Αυτός ο ιδιότυπος κοινωνικός ρατσισμός για την είσοδο στις στρατιωτικές σχολές, είτε αυτή ήταν η Ευελπίδων, είτε ήταν η Σχολή Δοκίμων, είτε ήταν η Σχολή Ικάρων είναι γνωστός. Αυτά είναι γνωστά και νομοθετημένα πράγματα.</p>
          <p>Να γιατί στη σφύζουσα από καλή πίστη αγόρευσή του, ο μέχρι πριν λίγο καιρό, μέχρι το 1989, Υπουργός Εθνικής Άμυνας και Αντιπρόεδρος της Κυβέρνησης με αρμοδιότητα στον τομέα της Εθνικής Άμυνας, ο σεβαστός σε όλους μας -είμαι βέβαιος- κ. Ιωάννης Χαραλαμπόπουλος, μίλησε για δεξαμενή δεξιοκρατίας. Αλλά επειδή ο κ. Χαραλαμπόπουλος είναι παρών στην Αίθουσα και επειδή μπορείτε να πείτε ότι η κομματική του τοποθέτηση- η δεδομένη, η σαφής και σταθερή- μπορεί ενδεχομένως να τον παρασύρει, εγώ θα ανατρέξω σε κάτι που ελέχθει σε μία δίκη. Στη δίκη που επεχείρησε ο τότε αρχηγός του ΓΕΣ κ. Καρδαμάκης, εναντίον της εφημερίδος "ΕΛΕΥΘΕΡΙΑ" και του διευθυντή και εκδότη της Πάνου Κόκα, στο Αρσάκειο που καταλαμβάνεται τώρα από το Συμβούλιο Επικρατείας, στη μεγάλη αίθουσα του Εφετείου Αθηνών, είπε τη φράση, που βεβαίως απέδιδε την πραγματικότητα, ως κάτι εντελώς αυτονόητο, ότι: "Βεβαίως, όσο δεξιότερα, τόσο καλύτερα".</p>
          <p>Αυτή ήταν η νοοτροπία. Όχι η νοοτροπία κάποιου που σκεπτόταν εξεζητημένα. Αυτό ήταν τότε κοινός τόπος: Ήταν η αυτονόητη αλήθεια. Έτσι λοιπόν ήταν φυσικό και με τη δική σας μακρά κυριαρχία, που κράτησε πάρα πολλές δεκαετίες, η συντριπτική πλειοψηφία των αξιωματικών να βρίσκεται δεξιότερα, για να είναι καλύτερα, ή γιατί θεωρούσε ότι είναι καλύτερα. Και ήταν ελάχιστοι αξιωματικοί που σήκωναν το σταυρό του μαρτυρίου κάποιας άλλης ιδεολογίας ή κάποιας άλλης πολιτικής συμπάθειας ή και ανοχής ακόμα. Διότι και αυτοί, που έδειχναν κάποια ανοχή προς τα προοδευτικά κόμματα, δεν γίνονταν ποτέ ανεκτοί από την ηγεσία του στρατεύματος και από εσάς που της δίνατε τη γραμμή.</p>
          <p>Έτσι λοιπόν μέσα σ' αυτό το πνεύμα, μέσα σ' αυτήν την κατάσταση, τι κάνατε; Προσπαθούσατε, κάθε φορά που μερικά στάχυα έγερναν προς το κέντρο ή προς τα αριστερά, έστω και δειλά- δειλά, έστω και κατά φήμην, να τα εξαφανίζετε. Είτε με τη δίκη των αεροπόρων, είτε με ένα σωρό μέσα που έχει στη διάθεσή του εκείνος που διοικεί τις Ένοπλες Δυνάμεις, η κυβέρνηση που παίρνει τις καίριες αποφάσεις στον τομέα των Ενόπλων Δυνάμεων.</p>
          <p>Να, λοιπόν, γιατί δεν είναι συγκρίσιμα τα μεγέθη. Και όλα αυτά δείχνουν πόσο βάσιμη ήταν η άποψη που υποστήριξε με μεγάλη τεκμηρίωση ο αξιότιμος Υφυπουργός Εθνικής Άμυνας, ο κ. Κουρής, όταν μίλησε για βιομηχανία αποκαταστάσεων, αλλά και για επιτελικό σχέδιο εκδίωξης παντός αντιφρονούντος. Αυτή την κατάσταση κληρονομήσαμε.</p>
          <p>Και τώρα για να μπω στο δεύτερο μέρος, να έρθω στο παρόν, θα θέσω το θεμελιώδες ερώτημα: Δικαιούμαστε, έχουμε την πολιτική, την ηθική, νομιμοποίηση να κάνουμε αυτές τις αλλαγές, δηλαδή να επαναφέρουμε απο την αποστρατεία ένα μικρό μέρος, ένα πολλοστημόριο απο εκείνους που άδικα εκδιώχθηκαν από τις τάξεις του στρατού; Ασφαλώς ναι. Ήδη ο διακρινόμενος για το ρεαλισμό του συνάδελφος, ο κ. Παπαδόγγονας, είπε ότι είναι φυσικό, είναι εύλογο να αλλάξετε τους 4 αρχηγούς λόγου χάριν. Επομένως, μέχρι το 4 σας βρίσκουν σύμφωνο οι όποιες αλλαγές. Τώρα δεν ξέρω αν θα μείνουμε στο 4 ή αν θα πάμε λίγο πιο πάνω. Η διαφορά</p>
          <p>είναι ωστόσο ποσοτική, δεν είναι ποιοτική. Και σεις αναγνωρίσατε, γιατί είσθε καλόπιστος άνθρωπος, ότι η καινούρια Κυβέρνηση, η λαοπρόβλητη Κυβέρνηση του ΠΑΣΟΚ που βγήκε μέσα από τη ζεστή λαϊκή εντολή, έχει τη νομιμοποίηση, έχει το δικαίωμα, να κάνει μεταβολές σαν κι αυτές που διαλαμβάνει το σχέδιο νόμου. Αυτές οι μεταβολές πρέπει να είναι αριθμητικά περιορισμένες, το ίδιο συμβαίνει όμως και για λίγο μεγαλύτερες.</p>
          <p>Ας έρθουμε στο μέλλον. Τι θα πρέπει επιτέλους να σχεδιάσουμε για το μέλλον; Δεν είναι θλιβερό το φαινόμενο αξιωματικοί που εκπαιδεύθηκαν με χρήματα του Ελληνικού Λαού, πολλές φορές σε πολύπλοκα και δύσκολα και υπερσύγχρονα οπλικά συστήματα, είτε στο στρατό της ξηράς, είτε στην αεροπορία, είτε στο ναυτικό, να αποστρατεύονται στην ηλικία των 40 ετών, των 42 ετών, των 50 ετών, όταν πια έχουν συσσωρεύσει στο πρόσωπό τους μια πολύτιμη εμπειρία; Είναι στο κάτω-κάτω της γραφής στο άνθος της ηλικίας τους. Είναι λογικό να τους εξαπολύουμε στους δρόμους και στα σπίτια τους και όλο αυτό το ανθρώπινο δυναμικό να χάνεται κυριολεκτικά; Θα μου πείτε: Τι να κάνουμε, όταν βρίσκουμε έναν ικανότερο που είναι μερικές θέσεις -ή και πολλές καμιά φορά- πιο κάτω στην ιεραρχία; Υπάρχουν και άλλες μέθοδοι. Στη Γαλλία λ.χ. αυτοί που υπερπηδώνται δεν απολύονται, δεν αποστρατεύονται. Μένουν και συνεχίζουν την καριέρα τους με βραδύτερο ρυθμό σε θέσεις λιγότερο σημαντικές, επιμελητείας, Πολεμικών Μουσείων, οργανισμών, όπως είναι ο αυτόνομος οικοδομικός οργανισμός αξιωματικών κ.ο.κ. -κι' όχι μόνο σ' αυτές τις θέσεις, αλλά και σε κανονικές θέσεις, πλην υποδεέστερες απο τον ταλαντούχο, από το σημαντικό, από τον εκπληκτικό αξιωματικό που διακρίνεται σε όλα, που είναι παντού πρώτος. Αυτός ας πάει μπροστά, άς ξεπεράσει μερικούς που καθυστερούν, που δεν δείχνουν τον ίδιο ζήλο, που δεν έχουν την ίδια επιμέλεια. Θα πρέπει όμως και οι άλλοι να συνεχίζουν μία - δυο - τρεις θέσεις πιο κάτω. Είναι θέμα οικονομίας ανθρώπινου δυναμικού, οικονομίας στην κυριολεκτική έννοια του όρου, χρηματικής και οικονομίας στον τομέα των αδικιών, για να μην μετριόνται με εκατοντάδες οι αδικίες, είτε από τη μια μεριά, είτε απο την άλλη και να μπορούμε να λέμε, όπως και στην υπόλοιπη Δημόσια Διοίκηση, πως δεν φεύγει κανείς επειδή διευθυντής έγινε κάποιος νεώτερός του. Μένει κι' αυτός που προήχθη κατ' εκλογήν ή κατ' απόλυτον εκλογήν, μένουν όμως και οι άλλοι οι παραληφθέντες.</p>
          <p>Ίσως λοιπόν- και αυτό ήθελα να το θέσω υπόψη της νέας λαμπρής ηγεσίας του Υπουργείου Εθνικής Άμυνας- να αρχίσουμε να μελετάμε και εμείς τέτοιες ρυθμίσεις, ώστε να αποφευχθεί αυτή η άφρων κατασπατάληση ανθρώπινου στρατιωτικού δυναμικού.</p>
          <p>Αυτό ήταν το μικρό τμήμα που ήθελα να αφιερώσω στο μέλλον. Η ώρα είναι περασμένη, είχαμε σήμερα πολύ καλές αγορεύσεις και είτε το θέλαμε είτε όχι, έχουμε γίνει σοφότεροι γύρω από αυτό το αντικείμενο. Νομίζω, ότι από τη συζήτηση η Αίθουσα βγαίνει αρκετά διαφωτισμένη, αφού η συζήτηση ήταν πράγματι ανεβασμένη. Αλλά από αυτή τη συζήτηση το κορυφαίο συμπέρασμα, αναμφισβήτητης πράγματι αξίας, είναι ότι υπάρχει ένα γενικό consensus, μία γενική συναίνεση, που είναι καταφατική για την προοπτική επαναφοράς από την εφεδρεία κάποιων ικανότατων αξιωματικών, που άδικα βρέθηκαν στο περιθώριο της ζωής και της σταδιοδρομίας τους.</p>
          <p>Μπορούμε νομίζω, κύριοι συνάδελφοι, με ήρεμη συνείδηση να ψηφίσουμε την αρχή του νομοσχεδίου και μαζί και το μοναδικό άρθρο πάνω στο οποίο έτσι, και αλλιώς συζητάμε. Δεν βλέπω διαφορά ανάμεσα στην αρχή και στο μοναδικό άρθρο του νομοσχεδίου. Είναι βέβαια στη δική σας κρίση κύριοι, συνάδελφοι, της Αντιπολίτευσης να αρχίσουμε αν προτιμάτε τη συζήτηση πάλι από την αρχή για το μοναδικό άρθρο αυτού του νομοσχεδίου. Ευχαριστώ.</p>
        </speech>
        <scene>(Χειροκροτήματα από την Πτέρυγα του ΠΑΣΟΚ)
</scene>
        <speech by="pausanias_zakolikos" eId="debate_1993-12-01_speech_292">
          <from>Παυσανίας Ζακολίκος</from>
          <p>Επερατώθη η διαδικασία των πρωτολογιών.</p>
          <p>Ο Βουλευτής του ΠΑΣΟΚ κ. Γεώργιος Πασχαλίδης ζητάει άδεια απουσίας στο εξωτερικό και ερωτάται η Βουλή αν εγκρίνει.</p>
        </speech>
        <speech by="bouleutis/es" eId="debate_1993-12-01_speech_293">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="pausanias_zakolikos" eId="debate_1993-12-01_speech_294">
          <from>Παυσανίας Ζακολίκος</from>
          <p>Η Βουλή ενέκρινε.</p>
          <p>Ο Κοινοβουλευτικός Εκπρόσωπος του ΚΚΕ κ. Κόρακας έχει το λόγο για να δευτερολογήσει.</p>
        </speech>
        <speech by="stratis_korakas" eId="debate_1993-12-01_speech_295">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Πρόεδρε, έχω να πω μερικά πράγματα για ό,τι διημείφθη μέχρι σήμερα στην Αίθουσα αυτή, αλλά προηγουμένως θα ήθελα να διαμαρτυρηθώ και προς σε σας, κύριε Πρόεδρε, διότι ο προκάτοχός σας στην Έδρα, ενώ του ζήτησα το λόγο για προσωπικό θέμα, μου αρνήθηκε να μου δώσει το λόγο, παρά το ότι προφανώς θίχτηκα από την αγόρευση ενός συναδέλφου.</p>
          <p>Εάν κύριοι συνάδελφοι δεν αντέδρασα στην επιτροπή, δεν είναι γιατί είμαι της θεωρίας "σφάξε με αγά μου να αγιάσω". Πιστεύω και εγώ ότι κάθε ένας από μας έχει το δικό του κώδικα συμπεριφοράς και αξιοπρέπειας. Αυτός ο κώδικας τον χαρακτηρίζει και μέσα στην κοινωνία ως αξιοπρεπή, ευπρεπή, απρεπή ή ακόμη και τραμπούκο.</p>
          <p>Με την έννοια αυτή ότι μπορεί να κρίνει κανείς και αυτά που ειπώθηκαν εδώ καθώς και τις προειδοποιήσεις που δεν έγιναν σας διαβεβαιώνω, ούτε θυμάμαι κάτι τέτοιο "πρόσεξε θα πέσει χαστούκι". Δεν ξέρω σε ποιόν απευθυνόταν ο κύριος αυτός, αλλά σίγουρα σε μένα δεν απευθύνθηκε. Και ομολογώ ότι αυτά τα υπονοούμενα, που κατάλαβε ο ίδιος, δεν ήταν στις δικές μου προθέσεις.</p>
        </speech>
        <speech by="pausanias_zakolikos" eId="debate_1993-12-01_speech_296">
          <from>Παυσανίας Ζακολίκος</from>
          <p>Κύριε Κόρακα, ζητήσατε το λόγο για να δευτερολογήσετε. Θα επανέλθουμε σε ένα θέμα που συνέβη στην επιτροπή;</p>
        </speech>
        <speech by="stratis_korakas" eId="debate_1993-12-01_speech_297">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριε Πρόεδρε, δεν συνέβη κανένα θέμα στην επιτροπή. Συνέβη ένα θέμα σοβαρό στη Βουλή και δεν είναι δυνατόν να ανέχεται ο Προεδρεύων αυτής της συνεδρίασης...</p>
        </speech>
        <speech by="pausanias_zakolikos" eId="debate_1993-12-01_speech_298">
          <from>Παυσανίας Ζακολίκος</from>
          <p>Αυτό δεν μπορεί να αποτελέσει θέμα δευτερολογίας. Θέμα επί προσωπικού, ναι. Θέμα δευτερολογίας, όχι.</p>
        </speech>
        <speech by="stratis_korakas" eId="debate_1993-12-01_speech_299">
          <from>ΣΤΡΑΤΗΣ ΚΟΡΑΚΑΣ</from>
          <p>Έχω δικαίωμα δευτερολογίας και θα με αφήσετε να εκθέσω την άποψή μου.</p>
        </speech>
        <speech by="pausanias_zakolikos" eId="debate_1993-12-01_speech_300">
          <from>Παυσανίας Ζακολίκος</from>
          <p>Βεβαίως, θα σας αφήσω να δευτερολογήσετε δέκα λεπτά.</p>
        </speech>
        <speech by="stratis_korakas" eId="debate_1993-12-01_speech_301">
          <from>ΣΤΡΑΤΗΣ ΚΟΡΑΚΑΣ</from>
          <p>Δεν έχετε το δικαίωμα να με διακόπτετε ακριβώς στο σημείο αυτό, εκτός και αν συμφωνείτε με το συγκεκριμένο συνάδελφο.</p>
        </speech>
        <speech by="pausanias_zakolikos" eId="debate_1993-12-01_speech_302">
          <from>Παυσανίας Ζακολίκος</from>
          <p>Δε συμφωνώ με κανένα συνάδελφο. Υπάρχει όμως ειδική διαδικασία.</p>
        </speech>
        <speech by="stratis_korakas" eId="debate_1993-12-01_speech_303">
          <from>ΣΤΡΑΤΗΣ ΚΟΡΑΚΑΣ</from>
          <p>Το ξέρω ότι υπάρχει ειδική διαδικασία.</p>
        </speech>
        <speech by="pausanias_zakolikos" eId="debate_1993-12-01_speech_304">
          <from>Παυσανίας Ζακολίκος</from>
          <p>Τότε, γιατί χρησιμοποιείτε τη δευτερολογία σας;</p>
        </speech>
        <speech by="stratis_korakas" eId="debate_1993-12-01_speech_305">
          <from>ΣΤΡΑΤΗΣ ΚΟΡΑΚΑΣ</from>
          <p>Υπάρχει και άλλη διαδικασία, κύριε Πρόεδρε, ότι όταν ένας Βουλευτής αισθάνεται θιγμένος, να του δίνεται η δυνατότητα να εξηγηθεί στην Αίθουσα αυτή.</p>
        </speech>
        <speech by="pausanias_zakolikos" eId="debate_1993-12-01_speech_306">
          <from>Παυσανίας Ζακολίκος</from>
          <p>Συμφωνώ, αλλά υπάρχει και η διαδικασία του προσωπικού θέματος.</p>
        </speech>
        <speech by="mosxos_gikonoglou" eId="debate_1993-12-01_speech_307">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Τα είπατε αυτά στα ραδιόφωνα. Τα είπατε παντού.</p>
        </speech>
        <speech by="stratis_korakas" eId="debate_1993-12-01_speech_308">
          <from>ΣΤΡΑΤΗΣ ΚΟΡΑΚΑΣ</from>
          <p>Ξέρω, κύριε Γικόνογλου, την άποψή σας, ξέρω και τι είπαμε. Μην ανησυχείτε.</p>
        </speech>
        <speech by="pausanias_zakolikos" eId="debate_1993-12-01_speech_309">
          <from>Παυσανίας Ζακολίκος</from>
          <p>Σας παρακαλώ, κλείστε το θέμα.</p>
        </speech>
        <speech by="eustratios_korakas" eId="debate_1993-12-01_speech_310">
          <from>ΕΥΣΤΡΑΤΙΟΣ ΚΟΡΑΚΑΣ</from>
          <p>Το επαναλαμβάνω, το θέμα για μένα δεν είναι για το συγκεκριμένο συνάδελφο. Πρόκειται για τον ίδιο το Προεδρείο της Βουλής, για τον Πρόεδρο της Βουλής, για το κυβερνητικό κόμμα, για την ίδια την Κυβέρνηση, για τον Πρόεδρο της Επιτροπής. Διότι, ενώ συνέβη κάτι τέτοιο εδώ, δεν τολμήσατε, κύριε Πρόεδρε, να βγείτε ανοικτά και να καταδικάσετε αυτή την ενέργεια.</p>
        </speech>
        <speech by="pausanias_zakolikos" eId="debate_1993-12-01_speech_311">
          <from>Παυσανίας Ζακολίκος</from>
          <p>Μα, ζητάτε ευθύνες από το Προεδρείο και ζητάτε να καταδικάσουμε;</p>
        </speech>
        <speech by="stratis_korakas" eId="debate_1993-12-01_speech_312">
          <from>ΣΤΡΑΤΗΣ ΚΟΡΑΚΑΣ</from>
          <p>Βεβαίως ζητώ.</p>
        </speech>
        <speech by="pausanias_zakolikos" eId="debate_1993-12-01_speech_313">
          <from>Παυσανίας Ζακολίκος</from>
          <p>Και αυτό είναι θέμα δευτερολογίας;</p>
        </speech>
        <speech by="stratis_korakas" eId="debate_1993-12-01_speech_314">
          <from>ΣΤΡΑΤΗΣ ΚΟΡΑΚΑΣ</from>
          <p>Δρομολογείτε, με την έννοια αυτή, μια άλλη τακτική και θέλω να σας ρωτήσω: Πού πάμε; Εάν δεν καταδικάζονται τέτοιου είδους ενέργειες και δραστηριότητες εδώ μέσα, πού θα φθάσουμε, κύριοι συνάδελφοι;</p>
          <p>Ήδη είχαμε ένα κρούσμα στις 4 Αυγούστου του 1993. Και με την έννοια αυτή είναι υποκριτική η στάση της Νέας Δημοκρατίας και θα ήταν ειλικρινής, αν είχε εκδηλωθεί και τότε παρόμοια διαμαρτυρία.</p>
          <p>Έχουμε δεύτερο κρούσμα. Τι πρέπει να περιμένουμε; Να πέφτουν καρέκλες κυριολεκτικά στα κεφάλια, ή να βγουν πιστόλια εδώ μέσα, για να καταλάβουμε ότι πρέπει να τα καταδικάσουμε όλα αυτά;</p>
        </speech>
        <speech by="pausanias_zakolikos" eId="debate_1993-12-01_speech_315">
          <from>Παυσανίας Ζακολίκος</from>
          <p>Σας παρακαλώ, κύριε συνάδελφε.</p>
        </speech>
        <speech by="stratis_korakas" eId="debate_1993-12-01_speech_316">
          <from>ΣΤΡΑΤΗΣ ΚΟΡΑΚΑΣ</from>
          <p>Κύριοι συνάδελφοι, όπως είπαμε στην πρωτολογία μας, πραγματικά διαπιστώσαμε σήμερα ότι έγινε ένα είδος συναγωνισμού, ανταγωνισμού, μειοδοσίας, πλειοδοσίας από την πλευρά της Κυβέρνησης και από την πλευρά της Νέας Δημοκρατίας, για το ποιος αποστράτευσε περισσότερους, επανέφερε περισσότερους στο στράτευμα, μετέθεσε δυσμενώς, μετέθεσε ευμενώς περισσότερους. Και νομίζουμε ότι αυτή και μόνο η κατάσταση που ζήσαμε εδώ πέρα, δείχνει πόσο δίκιο έχει το ΚΚΕ, όταν λέει ότι επιτέλους πρέπει να σταματήσουν αυτές οι καταστάσεις.</p>
          <p>Δεν έχω καμία δυσκολία να δεχθώ ότι πολλά απ' αυτά που είπαν οι παριστάμενοι Υπουργοί, η πολιτική ηγεσία του Υπουργείου Εθνικής Άμυνας, είναι αλήθεια. Βεβαίως, πρέπει να προσυπογράψω και εγώ ότι ο στρατός πρέπει να ανήκει στο Έθνος, ότι ο κομματισμός δεν έχει καμία σχέση με το στράτευμα, ότι ο κομματικός στρατός είναι εξ αρχής ηττημένος στρατός κ.λπ.</p>
          <p>Ωστόσο, όμως, δεν ήλθε κανείς εδώ, κύριοι συνάδελφοι, στο Βήμα της Βουλής να πει "ναι, εμείς ακολουθήσαμε τακτική κομματισμού στις Ένοπλες Δυνάμεις". Ακούσατε και τους εκπροσώπους της Νέας Δημοκρατίας, ακριβώς το ίδιο με σας είπαν. Και μάλιστα συνάδελφοι από τη Νέα Δημοκρατία που πέρασαν από την πολιτική ηγεσία του Υπουργείου Εθνικής Άμυνας, μας διαβεβαίωναν και αυτοί ότι δεν κομματικοποίησαν τις Ένοπλες Δυνάμεις.</p>
          <p>Βεβαίως, θα ήθελα να θέσω εξ αρχής πάλι το εξής θέμα. Τι μας λέει κύριε Υφυπουργέ, ότι μετά, όταν θα γίνουν εκλογές και έρθει ένα άλλο κόμμα στην κυβέρνηση και κάνει το ίδιο -που είμαστε σίγουροι γι' αυτό- ότι και αυτό δεν θα θελήσει να έλθει να αποκαταστήσει τις αδικίες που έγιναν από την προηγούμενη κυβέρνηση;</p>
          <p>Καταλαβαίνετε ότι μπαίνουμε σε ένα φαύλο κύκλο, κύριοι συνάδελφοι. Καταλαβαίνω ότι αδικήθηκαν ανώτατοι αξιωματικοί, αξιολογότατοι και τοποθετηθήκαμε εδώ γι' αυτό. Και ο ίδιος ο Πρόεδρος μας, ο κ. Φλωράκης, πήρε συγκεκριμένη θέση για συγκεκριμένα άτομα εδώ μέσα και εγώ προσωπικά σε αγορεύσεις και άλλοι συνάδελφοι. Θυμάμαι μάλιστα και μια επίκαιρη ερώτηση, όπου συγκρουστήκαμε με τον κ. Βαρβιτσιώτη όταν ήταν Υπουργός Εθνικής Άμυνας, όπου έθεσα το θέμα. Όταν κάποιος συνάδελφος του φώναξε, γιατί έπεφταν τα αεροπλάνα τόσο συχνά στην Πολεμική Αεροπορία, είχα επίκαιρη ερώτηση εδώ και μεταξύ των άλλων αιτιών έθετα το θέμα του κομματισμού στις Ένοπλες Δυνάμεις, δηλαδή ότι διώχθηκαν από το στράτευμα, αποστρατεύθηκαν, αξιολογότατα στελέχη, όπως ήταν ο πτέραρχος Σταυρακάκης κ.λπ. και γι' αυτό είχαμε προβλήματα.</p>
          <p>Το ξέρουμε αυτό το πράγμα, ξέρουμε ότι είναι μια απώλεια, ωστόσο όμως πρέπει να το σταματήσουμε. Αυτή την αρχή θέλουμε να σεβαστούμε και επαναλαμβάνω ότι σε καμία περίπτωση δεν σημαίνει ότι αυτή η θέση μας είναι κάποιου είδους αποδοκιμασία προς την ποιότητα ή την προσφορά τους.</p>
          <p>Σε ό,τι αφορά την κομματικοποίηση, φάνηκε και σήμερα ότι υπάρχει αυτή η άποψη της Κυβέρνησης, η οποία θέλει να βάλει στην ηγεσία των Ενόπλων Δυνάμεων αξιωματικούς, με τους οποίους υπάρχει κάποια "συναντίληψη" σε ό,τι αφορά την αμυντική πολιτική.</p>
          <p>Πρώτα απ' όλα θα ήθελα να υπενθυμίσω εδώ στους συναδέλφους και ιδιαίτερα στους καινούργιους, ότι από τη στιγμή που ψηφίστηκε η Συνθήκη του Μάαστριχ, η συναντίληψη για την αμυντική πολιτική είναι λιγάκι σχετική.</p>
          <p>Διότι, όπως ξέρετε, στη Συνθήκη του Μάαστριχ προβλέπεται ότι η αμυντική πολιτική των χωρών -μελών της Ευρωπαϊκής Ένωσης καθορίζεται από το Συμβούλιο της Δυτικοευρωπαϊκής Ένωσης. Άρα, λοιπόν, συναντίληψη υπάρχει μεταξύ όλων αυτών που ψήφισαν και ενέκριναν τη Συνθήκη του Μάαστριχ, για να βάζουμε έτσι τα πράγματα στη θέση τους.</p>
          <p>Κατά συνέπεια, οι διαφορές είναι με ποια στελέχη, με ποιους αξιωματικούς η κάθε κυβέρνηση, που δέχεται το Μάαστριχ, θα προωθήσει αυτή την πολιτική. Άρα, λοιπόν δεν είναι και τόσο μεγάλο το κακό δηλαδή.</p>
          <p>Συμφωνούμε και θέλουμε να επαναλάβουμε ωστόσο, ότι θα πρέπει να εκτιμηθεί σωστά...</p>
        </speech>
        <speech by="kuriakos_spuriounis" eId="debate_1993-12-01_speech_317">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Τα ίδια και τα ίδια.</p>
        </speech>
        <speech by="stratis_korakas" eId="debate_1993-12-01_speech_318">
          <from>ΣΤΡΑΤΗΣ ΚΟΡΑΚΑΣ</from>
          <p>Τι να κάνουμε; Δεν είναι τα ίδια.</p>
          <p>Ακούστε. Συνήλθε η Δυτικοευρωπαϊκή Ένωση και παρακολουθείτε τις αποφάσεις, που πήρε και παίρνει κ.λπ.</p>
          <p>Επειδή πέρασε ο χρόνος, δεν θέλω να επεκταθώ παραπάνω εκεί. Θέλω να πω μόνο ότι υπάρχει η γνώμη του Επιστημονικού Συμβουλίου, υπάρχει η άποψη που διατύπωσε ο κ. Αρσένης στην ίδια την επιτροπή, ότι εμείς θέλουμε να κάνουμε ορισμένες περιορισμένες αλλαγές, για να αποκαταστήσουμε κάποια ισορροπία, που υποδηλώνει, εν πάση περιπτώσει, και αυτή μια πρόθεση. Θέλουμε ωστόσο να πούμε ότι για μας το κύριο πρόβλημα δεν αντιμετωπίζεται φυσικά με το νομοσχέδιο που συζητάμε. Υπάρχουν άλλα πολύ σοβαρά προβλήματα μέσα στις Ένοπλες Δυνάμεις. Τα θέσαμε. Παρακαλούμε να ληφθούν υπόψη ορισμένα από αυτά. Είμαστε έτοιμοι να πάρουμε μέρος σε ένα ευρύτερο και πιο ολοκληρωμένο διάλογο γι' αυτά, πριν έρθει ο νόμος που δεσμεύτηκε να φέρει η Κυβέρνηση και θα αντιμετωπίζει τα προβλήματα των Ενόπλων Δυνάμεων, που πραγματικά αξίζουν κάθε προσοχής και κάθε σεβασμού από την πλευρά όλων μας. Ευχαριστώ.</p>
        </speech>
        <speech by="pausanias_zakolikos" eId="debate_1993-12-01_speech_319">
          <from>Παυσανίας Ζακολίκος</from>
          <p>Από τους εισηγητές δεν εζήτησε κανείς το λόγο.</p>
        </speech>
        <speech by="ioannis_stathopoulos" eId="debate_1993-12-01_speech_320">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Κύριε Πρόεδρε, παρακαλώ το λόγο.</p>
        </speech>
        <speech by="kuriakos_spuriounis" eId="debate_1993-12-01_speech_321">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Και εγώ, κύριε Πρόεδρε.</p>
        </speech>
        <speech by="pausanias_zakolikos" eId="debate_1993-12-01_speech_322">
          <from>Παυσανίας Ζακολίκος</from>
          <p>Δεν τον ζητήσατε, κύριε συνάδελφε. Δεν είναι παράλειψη δική μου. Τώρα βλέπω κι εσάς και τον κ. Σπυριούνη να ζητάτε το λόγο. Θα σας τον δώσω.</p>
        </speech>
        <speech by="ioannis_stathopoulos" eId="debate_1993-12-01_speech_323">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Κύριε Πρόεδρε, είναι γνωστό ότι οι εισηγητές δευτερολογούν.</p>
        </speech>
        <speech by="pausanias_zakolikos" eId="debate_1993-12-01_speech_324">
          <from>Παυσανίας Ζακολίκος</from>
          <p>Στους εισηγητές δίνεται ο λόγος, όταν ζητηθεί. Δεν μπορεί το Προεδρείο να εξαναγκάσει τους εισηγητές να μιλήσουν.</p>
        </speech>
        <speech by="kuriakos_spuriounis" eId="debate_1993-12-01_speech_325">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Μα δεν παραιτηθήκαμε.</p>
        </speech>
        <speech by="basilis_kedikoglou" eId="debate_1993-12-01_speech_326">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Στη δευτερολογία εφαρμόζεται η σειρά εγγραφής, κ. Πρόεδρε.</p>
        </speech>
        <speech by="pausanias_zakolikos" eId="debate_1993-12-01_speech_327">
          <from>Παυσανίας Ζακολίκος</from>
          <p>Όχι, δεν έχετε δίκιο.</p>
          <p>Το λόγο έχει ο κ. Σπυριούνης για 5 λεπτά.</p>
        </speech>
        <speech by="kuriakos_spuriounis" eId="debate_1993-12-01_speech_328">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Κύριε Πρόεδρε, κύριοι συνάδελφοι, πήραμε όλοι μια ανάγλυφη εικόνα για το τι συμβαίνει και πώς έχει μορφοποιηθεί η κατάσταση στις Ένοπλες Δυνάμεις. Προσωπικά, επειδή υπήρξα στην εξέλιξη αυτή, σε μια συγκεκριμένη στιγμή ο μοναδικός αποστρατευθείς με έκτακτη κρίση στις 4 Ιουλίου του 1989, δεν ήθελα να μιλήσω. Και ακόμα δεν θέλω να μιλήσω- γιατί είναι ιερός ο χώρος των Ενόπλων Δυνάμεων- με συνθήματα και με κραυγές. Αναδύεται από τη συνολική συζήτηση ένας μέγας προβληματισμός. Επειδή ξέρω τις σκέψεις σας, αυτός ο προβληματισμός προσδιορίστηκε ακόμα και από τα λόγια σας και είναι "τι κάνουμε για τις Ένοπλες Δυνάμεις"- Κι εδώ συμφωνούμε.</p>
          <p>Ποιο είναι το μέλλον; Έχουν ποικιλώνυμα και πολύχρωμα προβλήματα. Πρώτον, χρειάζεται ένας βαθύτερος εκδημοκρατισμός. Εκδημοκρατισμός που να καταξιώνει τον άνθρωπο,</p>
          <p>τον ανθρώπινο παράγοντα, που αποτελεί το πρωταρχικό στοιχείο του αμυντικού συστήματος. Που να καταξιώνει την ανθρώπινη αξιοπρέπεια. Που καλλιεργεί περισσότερο, όχι προστατεύει απλώς την ανθρώπινη αξιοπρέπεια, χωρίς την οποία δεν μένεις στο χαράκωμα να πεθάνεις για την πατρίδα σου, όπως επιτάσσει ο λαός και επιβάλλει η αποστολή μας.</p>
          <p>Διάβασα ένα γερμανικό κανονισμό, κύριε Υπουργέ, όταν πήρα εντολή στις 20 Μαΐου από τον Αρχηγό του ΓΕΣ τότε, για τις επιτροπές. Είχαν κόψει την τρίτη σελίδα από τη διαταγή μου, που βόλευε και με ανώνυμο γράμμα την είχαν στείλει στο Υπουργείο Εθνικής Αμύνης και βεβαίως αντιλαμβάνεσθε ποιοι το έκαναν. Γιατί θεώρησα ότι ο στρατιώτης δεν μπορεί να είναι της έννοιας "πειθαρχία" μόνο θύμα. Μόνο δηλαδή κοινωνός της αρνητικής της πλευράς. Και είπα ότι οφείλει να είναι κοινωνός και της θετικής πλευράς και της ευθύνης για την καλλιέργεια της πειθαρχίας. Και να συντρέχει το διοικητή με μια διαδικασία συναδελφικής προσέγγισης προς τους παρεκτρεπόμενους, με άσκηση του πνεύματος των οικογενειακών δεσμών, που πρέπει να αναπτύσσονται μεταξύ αξιωματικών και στρατιωτών, με συμβουλές και με αδελφική στήριξη του έχοντος ανάγκη, να καθίσταται κοινωνός της ευθύνης για την καλλιέργεια της πειθαρχίας. Να συμμετέχει και ο στρατιώτης στην ευθύνη διαμόρφωσης καλλιέργειας και ανάπτυξης.</p>
          <p>Μέγα έγκλημα. Τινάζαμε στον αέρα και σοβιετοποιούσαμε τον ελληνικό στρατό. Χαίρομαι τώρα, γιατί πολλά από τα μέτρα που διάβασα στη συνέντευξή σας, από εκείνα τα μέτρα που εφαρμόστηκαν εκείνη την εποχή, έρχεται η επίσημη πολιτεία να τα υιοθετήσει. Κάποιοι τα εκάναμε με τη δική μας ευθύνη και τα προχωρήσαμε μπροστά. Και βέβαια έπρεπε το πνεύμα αυτό να χτυπηθεί. Και όμως, αυτό το πνεύμα θα καταστήσει στους στρατιώτες να αγαπάνε τη θητεία. Γιατί δεν την αγαπάνε σήμερα. Δεν την αγαπάνε οι στρατιώτες τη θητεία. Δεν αγαπάνε οι αξιωματικοί το επάγγελμά τους. Αν μπορούσαν και δεν είχαν τη βιοποριστική ανάγκη, κανένας δεν θα έμενε στο στρατό και άμα θέλετε, δοκιμάστε το να δείτε. Τους κρατάμε με το ζόρι, με τους νόμους. Γιατί όταν ο αξιωματικός μετακινείται -και αυτά είναι τα προβλήματα, κύριε Υπουργέ και κύριε Υφυπουργέ, και χαίρομαι που τα έχετε εντοπίσει-κατά μέσο όρο στη σταδιοδρομία του κάθε 18 μήνες και όταν φεύγει από το σπίτι που πληρώνει ενοίκιο 50.000 και πάει στο επόμενο για να πληρώσει 70.000, και βάζει τα 2/3 του μισθού του για να βρει σπίτι και δεν το βρίσκει, τι θα θέλατε δηλαδή να κάνει; Να μένει μέσα στο στρατό με τη σάλπιγγα, με την αντίληψη των παλαιότερων εποχών; Είναι και αυτός ένας εργαζόμενος. Και ιδού το μέγιστο πρόβλημα.</p>
          <p>Είναι εργαζόμενος, έχει αξιοπρέπεια, έχει συναισθήματα, έχει προβλήματα, έχει ανάγκες και ο στρατιώτης και ο αξιωματικός.</p>
          <p>Επιτρέπεται σήμερα ο στρατιώτης να υπηρετεί στην Ξάνθη και να κάνει 3 μήνες να πάει στη Θεσσαλονίκη στο σπίτι του;</p>
          <p>Είχα κάνει, κύριε Υπουργέ της Εθνικής Άμυνας, -θα το θυμάσθε- μια ερώτηση για να κάνω την πρόταση, αυτή ήταν η διαδικασία -τότε έκανα περίπου 30, μπορείτε να τις βρείτε στο Υπουργείο Εθνικής Άμυνας- πώς θα βελτιώσουμε την κατάσταση του αξιωματικού και του στρατιώτη. Είχα πει ότι μπορούν με ναυλωμένα πούλμαν -να τα πληρώνει, έχει η πολιτεία, ο λαός πληρώνει για τους στρατιώτες μας- και εγώ -να μην κάνουμε τώρα δήλωση και μας εκθέτουν δήθεν σαν λαϊκιστές, αλλά ιδού η Ρόδος ιδού και το πήδημα-δεχόμαστε και προσωπικές θυσίες για να εγκαθιδρυθεί επιτέλους ένα καθεστώς που να δείχνει ευαισθησία και για τον ένστολο πολίτη. Που θα έχει τα συνταγματικά δικαιώματα του αλώβητα .</p>
          <p>Γιατί δεν είχα σαν αντιστράτηγος το δικαίωμα -το άρθρο 14 του Συντάγματος είναι ξεκάθαρο- όταν απειλούμαι -ήσασταν αρχηγός μου τότε- όταν υβρίζομαι, όταν κατασπιλώνομαι, να απαντήσω; Μ' απειλούν ότι έχουν τοποθετήσει βόμβα στο σπίτι μου. Με συκοφαντούν ότι δεν με υπήκουσαν οι αξιωματικοί και τούτο και το άλλο γιατί δεν μπορώ να μιλήσω για να υπερασπισθώ τον εαυτό μου; Εφήρμοζα ειρήσθω το νόμο για να απονείμω τις οφειλόμενες τιμές στο πρόσωπο του Πρωθυπουργού που το ίδιο έγινε και σε όλους τους Πρωθυπουργούς.</p>
          <p>Και ο κ. Μητσοτάκης να ήταν με την ίδια ευαισθησία και ευθύνη θα πήγαινα να αποδώσω τιμές. Είναι θέμα καθήκοντος. Και έκανα λέει δηλώσεις πολιτικού περιεχομένου. Μα, όταν με πνίγει ο Τύπος, όταν με πνίγει η αδικία ότι είμαι αντιστράτηγος και δεν μπορώ να πω ότι εφήρμοσα το νόμο, για ποια συνταγματικά δικαιώματα θα μιλήσουμε και για ποια προστασία της ανθρώπινης αξιοπρέπειας;</p>
          <p>Αυτά είναι τα μέγιστα προβλήματα. Εκδημοκρατισμός.</p>
        </speech>
        <scene>(Στο σημείο αυτό, την Προεδρική Έδρα καταλαμβάνει ο Α' Αντιπρόεδρος της Βουλής, κ. ΠΑΝΑΓΙΩΤΗΣ Ν. ΚΡΗΤΙΚΟΣ)
</scene>
        <speech by="ioannis_barbitsiotis" eId="debate_1993-12-01_speech_329">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε συνάδελφε, μου επιτρέπετε μια διακοπή;</p>
        </speech>
        <speech by="kuriakos_spuriounis" eId="debate_1993-12-01_speech_330">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Ευχαρίστως. και ας είναι εις βάρος του χρόνου μου.</p>
        </speech>
        <speech by="ioannis_barbitsiotis" eId="debate_1993-12-01_speech_331">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κανείς δεν σας είπε για τις τιμές που αποδώσατε, αλλά αν θυμάμαι καλά, πριν γίνω εγώ Υπουργός, επί ΠΑ.ΣΟ.Κ δεν είχατε τιμωρηθεί από τον τότε Α/ΓΕΣ με επίπληξη;</p>
        </speech>
        <speech by="kuriakos_spuriounis" eId="debate_1993-12-01_speech_332">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Όχι, το έχετε ξανααναφέρει και σας αναφέρω ότι είναι ανακριβές. Σας έχουν πληροφορήσει λάθος.</p>
        </speech>
        <speech by="ioannis_barbitsiotis" eId="debate_1993-12-01_speech_333">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Δεν με έχουν πληροφορήσει λάθος. Έχω πληροφορηθεί πάρα πολύ καλά.</p>
        </speech>
        <speech by="kuriakos_spuriounis" eId="debate_1993-12-01_speech_334">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Κύριε Βαρβιτσιώτη, το είπατε εδώ μέσα ότι έχω τιμωρηθεί, και δεν έχω τιμωρηθεί.</p>
        </speech>
        <speech by="ioannis_barbitsiotis" eId="debate_1993-12-01_speech_335">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Μα, έχετε τιμωρηθεί.</p>
        </speech>
        <speech by="kuriakos_spuriounis" eId="debate_1993-12-01_speech_336">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Δεν θέλω βέβαια να κάνω τέτοια αντιπαράθεση γιατί είπαμε ότι πρέπει να σεβαστούμε κάποια πράγματα.</p>
          <p>Επικαλεσθήκατε κάποια ηλεκτροσόκ και ότι είμαι κατηγορούμενος στα δικαστήρια. Σε κανένα δικαστήριο δεν υπήρξα κατηγορούμενος.</p>
        </speech>
        <speech by="panagiotis_kritikos" eId="debate_1993-12-01_speech_337">
          <from>Παναγιώτης Κρητικός</from>
          <p>Παρακαλώ, προς το Προεδρείο, κύριε Σπυριούνη.</p>
        </speech>
        <speech by="kuriakos_spuriounis" eId="debate_1993-12-01_speech_338">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Ναι, κύριε Πρόεδρε.</p>
          <p>Θέλω να πω ότι κατηγορήθηκα τότε για ηλεκτροσόκ και ακούστε ποια ήταν η κατηγορία: Ότι επέτρεψα να μπουν πολίτες στο στρατόπεδο! Αλίμονο και αν ο τελευταίος δεκανέας δεν έχει δικαίωμα να βάζει πολίτη, τον ξάδελφό του, τη θεία του, τη μάνα του στο στρατόπεδο. Και μετά αφού αυτή η κατηγορία όταν πήγε στο δικαστήριο μου ήρθε ένα βούλευμα που λέει δεν υπάρχει αδίκημα και επομένως, παύει κάθε δίωξη. Αυτές ήταν οι καταστάσεις. Συμπέρασμα: Συνταγματικά δικαιώματα.</p>
          <p>Δεύτερον, πρόταση: Να αλλάξει ο 20-1. Να έχει και ο ένστολος πολίτης το δικαίωμα να κάνει δήλωση στα μέσα μαζικής ενημέρωσης όταν αδικείται, όταν προπηλακίζεται, όταν απειλείται. Να μπορεί να πει την αλήθεια και να ελέγχεται γι' αυτά που λέει. Δεύτερον, να νομοθετήσουμε να προβλεφθεί η συγκρότηση κοινοβουλευτικής επιτροπής. Δεν μπορεί να είναι απούσα η Βουλή από τα δρώμενα στις Ένοπλες Δυνάμεις. Αν οι Ένοπλες Δυνάμεις ανήκουν στο λαό πάμε να τις φτιάξουμε. Διότι ανήκουν στο λαό είναι μόριο οργανικό του λαού με υπέρτατη αποστολή κατ' επιταγή του.</p>
          <p>Πάμε, λοιπόν, να θεσμοθετήσουμε την παρουσία της Βουλής στα δρώμενα των Ενόπλων Δυνάμεων.</p>
          <p>Τρίτον, το έρημο το μισθολόγιο. Ακούστε δυο απλούς αριθμούς. Παίρνουν οι συνταξιούχοι στρατιωτικοί το 52% του εν ενεργεία μισθού. Θέλετε να πω για τη σεβαστή ΔΕΗ πόσο παίρνει; Παίρνει 130%. Θέλετε να πω για τον ΟΤΕ; Έπαιρνα όταν βγήκε η σύνταξή μου 204.000 και έχω πτητικά 6μηνα 42, κύριε Υφυπουργέ. Άρα ο ομοιόβαθμός μου που έφυγε με τα ίδια χρόνια έπαιρνε καμιά 20αριά χιλιάδες λιγότερα. Και ο συνταξιούχος οδηγός του ΟΑΣΘ έπαιρνε την ίδια εποχή 216.000. Άμυνα; Πρώτο αγαθό στην πατρίδα; Ο λαός θέλει να την πληρώσει και την πληρώνει. Να ανυψώσετε τις αποδοχές των στρατιωτικών. Δεύτερο παράδειγμα: Έγκριτος συνάδελφος της ΔΕΗ μου είπε ότι αντίστοιχου βαθμού αντισυνταγματάρχου, διευθυντής υποδιευθυντής ενός κατα-</p>
          <p>στήματος της ΔΕΗ, αν φύγει σε απόσταση 50 χιλιομέτρων και 1 μέτρο παίρνει ημερήσια αποζημίωση 25.000. Αν πάτε και το πείτε σε ένα στρατόπεδο θα σας δείρουν. Έφευγα από τη Θεσσαλονίκη σαν Σωματάρχης και πήγαινα στου Γιαννόπουλου το φυλάκιο, 300 χιλιόμετρα μακριά απ' τη Θεσσαλονίκη και μου ήταν αδιανόητο, γιατί νόμιζα ότι κλέβω το λαό μας αν σκεφτόμουνα ότι μπορούσα να ζητήσω μια μέρα εκτός έδρας που ήταν 2.000 δρχ. Θα έκλεβα το λαό. Τέτοια συνείδηση ευθύνης υπάρχει. Βελτιώστε τα οικονομικά στις Ένοπλες Δυνάμεις. Προχωρήστε σε βαθύ εκδημοκρατισμό. Θεσμοθετήστε αλλαγές στο σύστημα του 660/77, στη στρατιωτική Δικαιοσύνη και σε ένα σωρό άλλα πράγματα που μπορούμε να φτιάξουμε. Και βεβαιωθείτε ότι με το σύστημα της αξιοκρατίας που το νομοσχέδιο εγγυάται και επιβεβαιώνει γιατί η έννοια της αξιοκρατίας, γίνεται μια προώθηση. Η έννοια της αξιοκρατίας είναι ποικιλώνυμη. Γιατί τα προσόντα του αξιωματικού δεν είναι μόνο η κλίμακα των χουντικών ρυθμίσεων.</p>
        </speech>
        <speech by="panagiotis_kritikos" eId="debate_1993-12-01_speech_339">
          <from>Παναγιώτης Κρητικός</from>
          <p>Θα παρακαλέσω να ολοκληρώσετε.</p>
        </speech>
        <speech by="kuriakos_spuriounis" eId="debate_1993-12-01_speech_340">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Είναι και το πόσο πιστός είναι στο άρθρο 120 παρ. 2 του συντάγματος, του ακροτελεύτιου που καθορίζει μεταξύ των άλλων ότι η πίστη στη Πατρίδα και η αφοσίωση στη Δημοκρατία αποτελεί θεμελιώδη υποχρέωση κάθε Έλληνα. Επομένως, είναι βασικός παράγοντας αξιολόγησης.</p>
          <p>Ευχαριστώ πολύ.</p>
        </speech>
        <scene>(Χειροκροτήματα από την Πτέρυγα του ΠΑ.ΣΟ.Κ.)
</scene>
        <speech by="panagiotis_kritikos" eId="debate_1993-12-01_speech_341">
          <from>Παναγιώτης Κρητικός</from>
          <p>Ο εισηγητής της Νέας Δημοκρατίας κ. Σταθόπουλος, έχει το λόγο.</p>
        </speech>
        <speech by="ioannis_stathopoulos" eId="debate_1993-12-01_speech_342">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Κύριε Πρόεδρε, λίγες σκέψεις και απαντήσεις γιατί οι κύριοι Υπουργοί και ορισμένοι εκ των κυρίων συναδέλφων αναφέρθηκαν στο πρόσωπό μου.</p>
          <p>Ο κύριος Υπουργός απλώς βάπτισε την κομματικοποίηση σε αξιοκρατία. Αλλά έκανε και ένα λάθος, όταν είπε ότι επί Νέας Δημοκρατίας επλήγη το αξιόμαχο των Ενόπλων Δυνάμεων.</p>
          <p>Αυτό από Υπουργό Εθνικής Αμύνης δεν λέγεται, κύριε Υπουργέ. Και για να σας το αποδείξω θα σας πω ένα στοιχείο μόνο, για το πόσο δεν επλήγη.</p>
          <p>Ανατρέξτε στο στοιχείο των αναχαιτίσεων στις παραβιάσεις και παραβάσεις του ελληνικού εναέριου χώρου για να δείτε τι ποσοστό είχαμε τότε και τι ποσοστό είχαμε επί Νέας Δημοκρατίας. Αυτό μόνο θα ήθελα να σας παρακαλέσω να το ελέγξετε, για να δείτε αν επλήγη το αξιόμαχο ή όχι.</p>
          <p>Επίσης, είπατε ότι έκανα ένα ολίσθημα, λέγοντας ορισμένους αριθμούς αποστρατειών. Και μάλιστα φέρατε ως επιχείρημα, για να με αντικρούσετε ότι οι τάξεις μετά ήταν ολιγαριθμότερες. Σας διέψευσε ο Υφυπουργός σας, λέγοντας τους αριθμούς, τους οποίους σημείωσα ότι ο αριθμός των τάξεων επί ΠΑ.ΣΟ.Κ ήταν 130 και επί Νέας Δημοκρατίας 100. Άρα ήταν πολύ μικρή η διαφορά.</p>
          <p>Εγώ όμως σας ανέφερα αριθμούς αποστρατειών της δικής σας εποχής, που ήταν διπλάσιες και παρακαλώ να δείτε στα Πρακτικά την ομιλία μου και να ελέγξετε τους αριθμούς. Και όχι να λέτε εδώ ότι δεν έχω εντρυφήσει στους αριθμούς. Έχω εντρυφήσει, κύριε Υπουργέ και παρακαλώ να ελέγξετε τους αριθμούς που έχω δώσει, γιατί δεν τους έχετε ελέγξει.</p>
          <p>Επίσης διέκοψα τον κ. Κουρή, γιατί μας έφερε σαν επιχείρημα, αφού επιβεβαίωσε και παραδέχθη ότι ήταν αυξημένος ο αριθμός των αποστρατειών επί ΠΑ.ΣΟ.Κ, μας είπε ως δικαιολογία, ότι ήταν αξιωματικοί της Αεροπορίας, προερχόμενοι εκ του ΕΚΕΧ. Ήμουν αξιωματικός του Ναυτικού και ήταν της Αεροπορίας, αλλά πολύ καλά γνωρίζω ότι ελάχιστοι αξιωματικοί, προερχόμενοι εκ του ΕΚΕΧ, είχαν μονιμοποιηθεί και πολύ λιγότερος αριθμός έφθασε στο βαθμό του Αντισμηνάρχου.</p>
          <p>Σας προκαλώ, κύριε Κουρή, να μας φέρετε τα στοιχεία. Γιατί όταν σας διέκοψα, είπατε "δεν τα γνωρίζω". Παρακαλώ να μας τα φέρετε, για να τα γνωρίζουμε και εμείς.</p>
        </speech>
        <speech by="nikolaos_kouris" eId="debate_1993-12-01_speech_343">
          <from>ΝΙΚΟΛΑΟΣ ΚΟΥΡΗΣ</from>
          <p>Να σας απαντήσω;</p>
        </speech>
        <speech by="ioannis_stathopoulos" eId="debate_1993-12-01_speech_344">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Όταν θα τα έχετε τα στοιχεία, μας τα λέτε. Γιατί όταν σας διέκοψα, είπατε ότι δεν τα έχετε.</p>
          <p>Επίσης θα ήθελα να απαντήσω σε ορισμένους συναδέλφους.</p>
          <p>Ένας κύριος συνάδελφος, είπε ότι εμείς αποστρατεύσαμε ανωτέρους και κατωτέρους αξιωματικούς. Θα παρακαλέσω να μας φέρει τα στοιχεία αν έστω και ένας αξιωματικός κατώτερος του βαθμού του συνταγματάρχου απεστρατεύθη επί Νέας Δημοκρατίας!</p>
        </speech>
        <speech by="basilis_kedikoglou" eId="debate_1993-12-01_speech_345">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Επιφυλάσσομαι.</p>
        </speech>
        <speech by="ioannis_stathopoulos" eId="debate_1993-12-01_speech_346">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Επιφυλαχθείτε. Φέρτε μας τα στοιχεία και θα σας απαντήσω και εσάς.</p>
        </speech>
        <speech by="basilis_kedikoglou" eId="debate_1993-12-01_speech_347">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Υπάρχει η περίπτωση ενός αντισυνταγματάρχη στη Χαλκίδα.</p>
        </speech>
        <speech by="ioannis_stathopoulos" eId="debate_1993-12-01_speech_348">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Κύριε Πρόεδρε, θα μπορέσω να μιλήσω ή θα μιλάει ο κ. Κεδίκογλου;</p>
        </speech>
        <speech by="panagiotis_kritikos" eId="debate_1993-12-01_speech_349">
          <from>Παναγιώτης Κρητικός</from>
          <p>Παρακαλώ, να μη γίνεται διάλογος.</p>
        </speech>
        <speech by="ioannis_stathopoulos" eId="debate_1993-12-01_speech_350">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Ο κ. Παπαστρατής, εκλεκτός συνάδελφος, λίγο μπέρδεψε τα πράγματα και μίλησε περί ανακεκλημένων.</p>
          <p>Εγώ, κύριε Παπαστρατή, δεν μίλησα για ανακεκλημένους. Άλλη η κατηγορία των ανακεκλημένων, άλλοι αυτοί οι οποίοι επανέρχονται κανονικά στη επετηρίδα.</p>
          <p>Ο κ. Δροσογιάννης, με επέπληξε, διότι ανέφερα ονόματα. Έχει δίκιο ότι δε πρέπει να αναφέρονται ονόματα στην Αίθουσα αυτή. Αλλά δεν ανέφερα ονόματα, για να επικρίνω αξιωματικούς. Ανέφερα την περίπτωση, γι' αυτό ανέφερα και το όνομα, για να κατηγορήσω την Κυβέρνηση του ΠΑ.ΣΟ.Κ, για τον αριθμό των αποστρατειών. Έχει μεγάλη διαφορά.</p>
          <p>Ο κ. Κεδίκογλου, χαρακτήρισε ως θέμα ντροπής την περίπτωση των ανακεκλημένων αξιωματικών, αν κατάλαβα καλά.</p>
        </speech>
        <speech by="basilis_kedikoglou" eId="debate_1993-12-01_speech_351">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Θα μου επιτρέψετε να σας πω;</p>
        </speech>
        <speech by="ioannis_stathopoulos" eId="debate_1993-12-01_speech_352">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Μόνο αν μου κρατήσει το χρόνο, ο κύριος Πρόεδρος. Αλλιώς δεν σας επιτρέπω.</p>
          <p>Εγώ έτσι κατάλαβα. Γιατί και εσείς είχατε ανακεκλημένους.</p>
        </speech>
        <speech by="panagiotis_kritikos" eId="debate_1993-12-01_speech_353">
          <from>Παναγιώτης Κρητικός</from>
          <p>Στη δευτερολογία σας, παρακαλώ, κύριε Κεδίκογλου.</p>
        </speech>
        <speech by="basilis_kedikoglou" eId="debate_1993-12-01_speech_354">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Δεν είχαμε κανένα.</p>
        </speech>
        <speech by="ioannis_stathopoulos" eId="debate_1993-12-01_speech_355">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Επειδή λέτε "κανέναν", σας επισημαίνω ...</p>
        </speech>
        <speech by="basileios_kedikoglou" eId="debate_1993-12-01_speech_356">
          <from>ΒΑΣΙΛΕΙΟΣ ΚΕΔΙΚΟΓΛΟΥ</from>
          <p>Κύριε συνάδελφε...</p>
        </speech>
        <speech by="panagiotis_kritikos" eId="debate_1993-12-01_speech_357">
          <from>Παναγιώτης Κρητικός</from>
          <p>Παρακαλώ να μη γίνεται διάλογος.</p>
        </speech>
        <speech by="ioannis_stathopoulos" eId="debate_1993-12-01_speech_358">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>...ότι πιθανόν να μην γνωρίζετε την έννοια του "ανακεκλημένου". Δεν είναι κακό αυτό. Είχατε 98 το 1989. Ελέγξατέ τα τα στοιχεία με το Υπουργείο. Επομένως, θέμα ντροπής και για σας.</p>
          <p>Τα στοιχεία που ανέφερα, κύριε Υπουργέ της Εθνικής Αμύνης, μπορεί να τα ελέγξετε. Και σας τα επαναλαμβάνω. Ελέγξετε π.χ. αν είχαν αποκεφαλιστεί όλοι οι αξιωματικοί της τάξεως '61 και'62 στην Αεροπορία. Ελέγξατέ το και επιβεβαιώσατέ με -γιατί θα με επιβεβαιώσετε- ή διαψεύστε με. Ελέγξατέ το όμως.</p>
          <p>Ήταν τα στοιχεία, που προσεκόμισα στην Αίθουσα, κύριε Πρόεδρε, ακριβή. Και επειδή, οι κύριοι Υπουργοί, δεν είχαν συγκεκριμένα στοιχεία να μου απαντήσουν, γιατί η γλώσσα των αριθμών είναι αδιάψευστη, γι' αυτό με γενικότητες προσπάθησαν να απαντήσουν, λέγοντας μόνο ένα στοιχείο, αυτό που ανέφερα προηγουμένως ότι οι τάξεις ήταν ολιγαριθμότερες. Αλλά όπως είπα, ο κύριος Υφυπουργός διέψευσε τον κύριο Υπουργό.</p>
        </speech>
        <speech by="panagiotis_kritikos" eId="debate_1993-12-01_speech_359">
          <from>Παναγιώτης Κρητικός</from>
          <p>Ο ειδικός αγορητής της Πολιτικής Άνοιξης, κ. Νικόπουλος, έχει το λόγο.</p>
        </speech>
        <speech by="anastasios_nikopoulos" eId="debate_1993-12-01_speech_360">
          <from>ΑΝΑΣΤΑΣΙΟΣ ΝΙΚΟΠΟΥΛΟΣ</from>
          <p>Ευχαριστώ, κύριε Πρόεδρε.</p>
          <p>Ήθελα απλώς να επισημάνω ένα πράγμα. Όταν νομοθετούμε, θα πρέπει να έχουμε κατά νου ότι οι πράξεις μας, δηλαδή οι νόμοι, κατά κανόνα θα κριθούν από ένα άλλο όργανο, από μία άλλη εξουσία, από μία άλλη λειτουργία, που είναι τα δικαστήρια. Και συσσωρεύονται στα δικαστήρια και το γνωρί-</p>
          <p>ζουμε πολύ καλά σωρεία υποθέσεων ακυρωτικών για τις πράξεις της διοίκησης που έρχονται να εφαρμόσουν το νόμο που φτιάχνουμε.</p>
          <p>Το θέμα που συζητάμε βλέπω με λύπη μου ότι διχάζει. Και δεν πρέπει να ανακύπτουν θέματα που διχάζουν στον ευαίσθητο χώρο των Ενόπλων Δυνάμεων, στο στράτευμα. Εκεί θα πρέπει να μας βρίσκουν όλους με μία ενιαία πλεύση, μία ενιαία γραμμή, μία ενιαία νοοτροπία, γιατί άπτεται καθαρά εθνικών θεμάτων και εθνικών προβλημάτων.</p>
          <p>Γι' αυτό, κύριε Πρόεδρε και κύριοι συνάδελφοι, καταθέτω την εξής σκέψη. Επειδή φτιάχνουμε ένα νόμο -κύριε Υπουργέ, επιτρέψτε μου να επιμείνω σ' αυτό ως νομικός παρά ως Βουλευτής- οι πράξεις που θα εκδώσει η Κυβέρνηση κατ' εφαρμογήν αυτού του νόμου, δεν είναι πολιτικές πράξεις. Είπατε πριν και το σημείωσα ότι η επιλογή είναι πράξη πολιτική. Το Σ.τ.Ε. έχει παγιώσει τη νομολογία του στο ότι όλες οι πράξεις ανακλήσεως είναι εκτελεστές διοικητικές πράξεις που προσβάλλονται με αίτηση ακυρώσεως στα Διοικητικά Δικαστήρια και κυρίως στο Σ.τ.Ε. Δεν είναι κυβερνητικές πράξεις.</p>
          <p>Ας μην έχουμε αυτήν τη νοοτροπία. Νομίζουμε ότι επικαλούμενοι κάποιες αόριστες ανάγκες, νομοθετούμε, εκδίδουμε διοικητικές πράξεις οι οποίες έρχονται και προσβάλλονται, όπως και θα προσβληθούν, φοβάμαι. Και το επισημαίνει και η Επιστημονική Υπηρεσία στο τέλος της γνωμάτευσής της. Όσοι θα έχουν έννομο συμφέρον, θα προσφύγουν στα διοικητικά δικαστήρια και θα προσβάλουν τόσο τις πράξεις αποστρατείας, όσο και τις πράξεις ανακλήσεων, αυτό δηλαδή που θέλει να κάνει η Κυβέρνηση.</p>
          <p>Γι' αυτό καταθέτω την εξής σκέψη. Ένα τέτοιο νομοθέτημα θα πρέπει, ακριβώς για να συγκεντρώνει τη συναίνεση όσων γίνεται περισσότερων πολιτικών δυνάμεων, να θέτει συγκεκριμένους νομικούς όρους. Δηλαδή να περιέχει συγκεκριμένες θεσμικές εγγυήσεις. Το "για την κάλυψη υπηρεσιακών αναγκών" είναι ό,τι πιο αόριστο υπάρχει. Δεν έχει καμία προϋπόθεση, κανένα νομικό όρο ο νόμος που πάμε να φτιάξουμε.</p>
          <p>Η Πολιτική Άνοιξη πιστεύω ότι ευχαρίστως θα υιοθετούσε ένα τέτοιο νομοθέτημα, εάν, κύριε Πρόεδρε και κύριοι συνάδελφοι, μέναμε όλοι σύμφωνοι ότι η τακτική αυτή, η οποία βάλλεται, όπως διαπίστωσα, εξίσου και από την κυβερνητική Πλευρά και από την Πλευρά της Αξιωματικής Αντιπολίτευσης, είναι ένας φαύλος κύκλος που πρέπει επιτέλους να σταματήσει. Να κλείσει στατικά και όχι δυναμικά.</p>
          <p>Εάν πιστέψουμε όλοι ότι είναι ένας καινούριος θεσμός, είναι κάτι που πρέπει να θεσμοθετηθεί, τότε να το εξετάσουμε, να το παγιώσουμε, να μην αφήσουμε περιθώρια σε αντιπολιτευτικές θέσεις τέτοιας οξύτητας, τέτοιας διχαστικής φοράς για τις Ένοπλες Δυνάμεις. Να βρούμε ένα πάγιο σύστημα με όρους, με προϋποθέσεις και με εγγυήσεις, το οποίο δεν θα αφήνει κανένα περιθώριο για κομματική εκμετάλλευση και κανένα περιθώριο για αμφισβήτηση στα δικαστήρια.</p>
          <p>Με αυτήν τη σκέψη, κύριε Πρόεδρε και κύριοι συνάδελφοι, η Πολιτική Άνοιξη θα μπορούσε να συζητήσει για ένα θεσμικό νομοθέτημα. Γι' αυτό το νομοθέτημα, όπως έρχεται γυμνό από όρους, από κριτήρια και από προϋποθέσεις, δεν μπορούμε να συζητήσουμε. Σας ευχαριστώ πολύ.</p>
        </speech>
        <speech by="panagiotis_kritikos" eId="debate_1993-12-01_speech_361">
          <from>Παναγιώτης Κρητικός</from>
          <p>Ο κ. Σπηλιωτόπουλος έχει το λόγο για να δευτερολογήσει.</p>
        </speech>
        <speech by="spilios_spiliotopoulos" eId="debate_1993-12-01_speech_362">
          <from>ΣΠΗΛΙΟΣ ΣΠΗΛΙΩΤΟΠΟΥΛΟΣ</from>
          <p>Κύριε Πρόεδρε, εάν δεν είχα την τιμή να υπηρετήσω το Σώμα της Πολεμικής Αεροπορίας για 19,5 ολόκληρα χρόνια, κινδύνευα να παραπλανηθώ από τα τόσα ωραία που είπαν οι κύριοι συνάδελφοι της Συμπολιτεύσεως και οι κύριοι Υπουργοί. Το ΠΑ.ΣΟ.Κ, είπανε, ήταν ένα ιδανικό κόμμα στην εξουσία, δεν έκανε καμία κομματικοποίηση στις Ένοπλες Δυνάμεις και ήλθε η κακή Νέα Δημοκρατία και τα διέλυσε όλα. Αλλά, κύριε Πρόεδρε, επί 19,5 χρόνια μέσα στην Πολεμική Αεροπορία γνώρισα από κοντά την κατάσταση.</p>
          <p>Και σας διαβεβαιώ και διαβεβαιώ τους αγαπητούς συναδέλφους, ότι ουδέποτε είχαμε γνωρίσει τόση κομματικοποίηση στην Πολεμική Αεροπορία και κατ' επέκταση στις Ένοπλες Δυνάμεις, όση μετά το 1981. Μα και μετά από αυτήν την ημερομηνία εισήλθε ένας καινούριος όρος, πρωτάκουστος, που τα λέει όλα, ο όρος του "πρασινοφρουρού", που μας έκανε φοβερή ζημιά στις Ένοπλες Δυνάμεις.</p>
          <p>(Θόρυβος από την Πτέρυγα του ΠΑ.ΣΟ.Κ)</p>
        </speech>
        <speech by="panagiotis_kritikos" eId="debate_1993-12-01_speech_363">
          <from>Παναγιώτης Κρητικός</from>
          <p>Θα σας παρακαλέσω να κρατήσετε την ψυχραιμία σας και να ακούσετε την αγόρευση του συναδέλφου.</p>
        </speech>
        <speech by="spilios_spiliotopoulos" eId="debate_1993-12-01_speech_364">
          <from>ΣΠΗΛΙΟΣ ΣΠΗΛΙΩΤΟΠΟΥΛΟΣ</from>
          <p>Δεν αρκούσε μόνο να ανήκεις στη δεξιά για να σε στείλουν στη Σκύρο, στη Λήμνο ή στη Σαντορίνη ως εξορία, δυστυχώς. Θα έπρεπε να έχεις δηλώσει την υποταγή στο κυβερνών κόμμα, αλλιώς εθεωρήσο αντίθετος.</p>
          <p>(Θόρυβος από την Πτέρυγα του ΠΑΣΟΚ)</p>
        </speech>
        <speech by="panagiotis_kritikos" eId="debate_1993-12-01_speech_365">
          <from>Παναγιώτης Κρητικός</from>
          <p>Κύριοι συνάδελφοι, θα παρακαλέσω να διατηρηθεί η ηρεμία της Αίθουσας.</p>
        </speech>
        <speech by="spilios_spiliotopoulos" eId="debate_1993-12-01_speech_366">
          <from>ΣΠΗΛΙΟΣ ΣΠΗΛΙΩΤΟΠΟΥΛΟΣ</from>
          <p>Και καταγγέλλω, εδώ στο Κοινοβούλιο, την τακτική με την οποία γινόντουσαν οι μεταθέσεις τότε. Τα έζησα αυτά στο αεροδρόμιο του Αράξου. Η τριμελής επιτροπή αποτελούμενη από εγκάθετους αξιωματικούς του ΠΑ.ΣΟ.Κ, από στελέχη που έβγαιναν μπροστά στις εκλογές υπέρ του ΠΑ.ΣΟ.Κ, πήγαινε 2-3 ώρες στη μονάδα και στη συνέχεια απεσύρετο στη νομαρχιακή του ΠΑ.ΣΟ.Κ, στη Πάτρα, και από εκεί καθόριζαν τις μεταθέσεις.</p>
          <p>Και να πω και εγώ κάτι ευτράπελο, όπως είπε ο κ. Ροκόφυλλος για το "όσο πιο δεξιά, τόσο πιο καλά". Δυστυχώς υπήρξε νεαρός αξιωματικός αεροπόρος στη Λάρισα, ο οποίος, ακούστε, κύριοι συνάδελφοι, πού είχε φθάσει ο κομματισμός και η αφοσίωσή του στο κόμμα, για να πάρει κομματικά εύσημα, ήθελε να απαγορεύσει την πώληση των αναψυκτικών κόκα - κόλα στη Λάρισα, στη μονάδα μέσα, διότι λέει, ήταν προϊόν της ιμπεριαλιστικής Αμερικής.</p>
          <p>(Θόρυβος από την Αίθουσα του ΠΑ.ΣΟ.Κ)</p>
          <p>Τότε ήταν η εποχή που τις βάσεις τις διώχνατε και μένανε. Αυτή και χειρότερη ήταν η κατάσταση στις Ένοπλες Δυνάμεις. Και σας πληροφορώ ότι τους υπασπιστάς της Αεροπορίας του αειμνήστου Αβέρωφ - το ξέρει ο κ. Κουρής- τους αποστρατεύσατε, άσχετο εάν, πολύ καλά κάνοντας, ο κύριος Δροσογιάννης κράτησε ένα. Για την αεροπορία ομιλώ, που τα έζησα.</p>
          <p>Και θα ήθελα να επισημάνω το εξής, κύριε Πρόεδρε και κύριοι συνάδελφοι, για το θέμα της μαχητικής ικανότητας της Πολεμικής Αεροπορίας, το οποίο δεν φαίνεται μόνο από τις αναχαιτίσεις, όπως είπε ο εισηγητής της μειοψηφίας, αλλά φαίνεται και από ένα σωρό άλλα στοιχεία. Τα ξέρει ο κύριος Υφυπουργός και σε ιδιαίτερη συζήτηση μπορούμε να τα συζητήσουμε αυτά. Για τα ατυχήματα που λέτε, εάν κοιτάξτε το 1986 θα δείτε ποσοστό υψηλό που δεν είχε ποτέ άλλοτε η Πολεμική μας Αεροπορία. Θα δείτε ότι επί των ημερών της Νέας Δημοκρατίας πριν και μετά -δεν θέλω να πω όμως ότι μόνο εμείς είμαστε σωστά σ' αυτά και οι άλλοι δεν είναι- ήταν σε τέτοιο υψηλό σημείο, που είμαστε υπερήφανοι γι' αυτό.</p>
          <p>Και ένα τελευταίο. Από τις αγορεύσεις των συναδέλφων και απ' όσα είπε και ο κύριος Υφυπουργός, προκύπτει και- είναι απαράδεκτο για τις νεότερες γενιές και αναρωτιέμαι πότε επιτέλους θα σταματήσει -ότι το ΠΑ.ΣΟ.Κ στις Ένοπλες Δυνάμεις εκδικήθηκε τη δεξιά. Γιατί άκουσα εδώ περί δημοκρατικών, λέει, αξιωματικών που πρέπει να επανέλθουν. Ακούσαμε, επίσης, για τα πιστοποιητικά, τότε, πολιτικών φρονημάτων. Δηλαδή μιλάμε για τακτικές που, τουλάχιστον τις νεότερες και επόμενες γενεές, δεν ενδιαφέρουν. Εμείς, κύριοι συνάδελφοι, θέλουμε να πάμε μπροστά.</p>
          <p>Και θα θυμίσω στο Κοινοβούλιο ότι το 1974 η Νέα Δημοκρατία ήταν αυτή που νομιμοποίησε το ΚΚΕ. Επί Νέας Δημοκρατίας εφαρμόστηκε η πολιτική της εθνικής συμφιλιώσεως κατά τον καλύτερο τρόπο. Και θα σας θυμίσω το νομοσχέδιο της οικουμενικής για την άρση των συνεπειών του Εμφυλίου. Εμείς το εφαρμόσαμε αυτό.</p>
          <p>Και ένα τελευταίο. Για τη νομιμότητα, του ν/σ την οποία επικαλείστε, ως προς τον τύπο, έχετε δίκιο, τον τηρείτε, την ουσία όμως παραβιάζετε. Τη νομιμότητα, κύριε Υπουργέ,</p>
          <p>σύμφωνα με την οποία θα περάσουν αυτά από το ΚΥΣΕΑ και θα ψηφίσει απόψε νόμο γι' αυτήν την υπόθεση, θα παρακαλούσα να την προτείνετε για να την εφαρμόσει η Κυβέρνηση και στις υπόλοιπες παρόμοιες καταστάσεις. Γιατί εδώ, προ ημερών, είχαμε την επερώτηση στον Υπουργό Δημόσιας Τάξεως, επειδή χωρίς απόφαση του ΚΕΣΕΑ επανέφερε τον Αρχηγό της ΕΛΑΣ και προέβη σε όλες αυτές τις διαδικασίες, επιμένοντας ότι πολύ σωστά ενήργησε. Γι' αυτό σήμερα χάρηκα που άκουσα το Υπουργό κ. Αρσένη να λέει ότι "εμείς με διαφάνεια, με το ΚΥΣΕΑ και με νομιμότητα..." τηρώντας τουλάχιστον έτσι τους τύπους.</p>
        </speech>
        <speech by="panagiotis_kritikos" eId="debate_1993-12-01_speech_367">
          <from>Παναγιώτης Κρητικός</from>
          <p>Κύριε συνάδελφε παρακαλώ να τελειώνετε. Σας δόθηκε επαρκής χρόνος για να ολοκληρώσετε.</p>
        </speech>
        <speech by="spilios_spiliotopoulos" eId="debate_1993-12-01_speech_368">
          <from>ΣΠΗΛΙΟΣ ΣΠΗΛΙΩΤΟΠΟΥΛΟΣ</from>
          <p>Μάλιστα κύριοι συνάδελφοι.</p>
          <p>Είστε, μέσα στον τύπο, παραβιάζετε όμως κατάφωρα την ουσία. Και δημιουργείτε πρόβλημα στις Ένοπλες Δυνάμεις. Και κυρίως, κύριε Υπουργέ, ανοίγετε τους ασκούς του Αιόλου για τις επόμενες κυβερνήσεις, με αυτό το νομοσχέδιο.</p>
          <p>Όσον αφορά τον 660, βεβαίως έχετε το δικαίωμα επιλογής της Ηγεσίας. Όμως, γιατί αρνηθήκατε και αρνείστε το δικαίωμα στη Νέα Δημοκρατία να εφαρμόσει τον 660, όταν αυτή ήταν στην κυβέρνηση;</p>
          <p>Σας ευχαριστώ.</p>
        </speech>
        <speech by="panagiotis_kritikos" eId="debate_1993-12-01_speech_369">
          <from>Παναγιώτης Κρητικός</from>
          <p>Ο κύριος Υπουργός Εθνικής Άμυνας έχει το λόγο.</p>
        </speech>
        <speech by="gerasimos_arsenis" eId="debate_1993-12-01_speech_370">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Κύριε Πρόεδρε, όταν συγκρίνουμε στοιχεία, τα στοιχεία πρέπει να είναι συγκρίσιμα. Και αυτό που είπα, κύριε εισηγητά της Αξιωματικής Αντιπολίτευσης, είναι ότι δεν μπορείτε να χρησιμοποιείτε στοιχεία που δεν είναι συγκρίσιμα. Όταν διαχρονικά γίνεται αλλαγή στο μέγεθος της τάξης, φυσικά και η σχέση, διαχρονικά, των όσων αποστρατεύονται ή όχι θα αλλάζει απο αυτό το γεγονός. Αυτό σας είπα εγώ. Το ίδιο πράγμα σας είπε και ο Υφυπουργός κ. Κουρής. Επιπλέον, η διαχρονική ανάλυση...</p>
        </speech>
        <speech by="alexandros_papadoggonas" eId="debate_1993-12-01_speech_371">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Η οργανική δύναμη είναι η ιδία.</p>
        </speech>
        <speech by="gerasimos_arsenis" eId="debate_1993-12-01_speech_372">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Δεν είναι η οργανική δύναμη. Το θέμα είναι πιο είναι το μέγεθος της τάξης. Εάν η τάξη είναι 500, θα αποστρατευθεί ένας συγκεκριμένος αριθμός, εάν είναι 100, ένας μικρότερος αριθμός.</p>
        </speech>
        <speech by="ioannis_barbitsiotis" eId="debate_1993-12-01_speech_373">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Σας είπαμε ποσοστά, κύριε Υπουργέ.</p>
        </speech>
        <speech by="gerasimos_arsenis" eId="debate_1993-12-01_speech_374">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Δεν είπατε ποσοστά.</p>
          <p>Δεύτερον, ο κ. Κουρής επέμενε σε μια ιδιαιτερότητα των στοιχείων. Και η ιδιαιτερότητα των στοιχείων ήταν ότι στην περίοδο 1985-1989 πολλοί αποστρατεύθηκαν, γιατί προέρχονταν, όχι απο τις παραγωγικές σχολές, Ικάρων, Δοκίμων και Ευελπίδων, αλλά απο τους υπαξιωματικούς. Και αυτοί είχαν φθάσει στο επίπεδο του αντισυνταγματάρχη, συνταγματάρχη. Και εκεί, είχαμε μια πιο μαζική έξοδο.</p>
          <p>Μην προσπαθείτε, λοιπόν, να δημιουργήσετε εντυπώσεις. Τα στοιχεία τα έχω και εγώ εδώ και είναι στη διάθεσή σας.</p>
          <p>Όσον αφορά το θέμα των Ενόπλων Δυνάμεων και του αξιόμαχου, είπα ότι δεν θέλω να μιλήσω στη Βουλή. Όμως, δεν έπρεπε να αναφερθείτε ούτε στο θέμα των αναχαιτίσεων, ούτε και στην ετοιμότητα της ελληνικής αεροπορίας.</p>
        </speech>
        <speech by="ioannis_stathopoulos" eId="debate_1993-12-01_speech_375">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Εσείς το φέρατε.</p>
        </speech>
        <speech by="gerasimos_arsenis" eId="debate_1993-12-01_speech_376">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Εσείς όμως απαντήσατε. Και εγώ θέλω να αναφερθώ στο σημείωμα, το οποίο είδε το Δεκέμβριο του 1992 ο πρώην Υπουργός Εθνικής Άμυνας. Και αν δεν το ενθυμείτε, να έρθει εδώ να το δει. Και αν έχετε αμφιβολία, κύριοι συνάδελφοι, γι' αυτά τα οποία λέω, πρέπει αυτό το σημείωμα να το δείτε.</p>
          <p>Δεν θέλω να πω τίποτε περισσότερο γι' αυτά τα ζητήματα.</p>
        </speech>
        <speech by="panagiotis_kritikos" eId="debate_1993-12-01_speech_377">
          <from>Παναγιώτης Κρητικός</from>
          <p>Ο κ. Κεδίκογλου έχει το λόγο, για να δευτερολογήσει.</p>
        </speech>
        <speech by="ioannis_stathopoulos" eId="debate_1993-12-01_speech_378">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Κύριε Πρόεδρε...</p>
        </speech>
        <speech by="panagiotis_kritikos" eId="debate_1993-12-01_speech_379">
          <from>Παναγιώτης Κρητικός</from>
          <p>Δεν έχετε το δικαίωμα, κύριε Σταθόπουλε, να τριτολογήσετε.</p>
        </speech>
        <speech by="ioannis_stathopoulos" eId="debate_1993-12-01_speech_380">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Αναφέρθηκε σε εμένα ο κύριος Υπουργός. Με προκάλεσε, κύριε Πρόεδρε.</p>
        </speech>
        <speech by="panagiotis_kritikos" eId="debate_1993-12-01_speech_381">
          <from>Παναγιώτης Κρητικός</from>
          <p>Ο κύριος Κοινοβουλευτικός Εκπρόσωπος έχει όλη την άνεση μετά να απαντήσει.</p>
          <p>Ορίστε, κύριε Κεδίκογλου.</p>
        </speech>
        <speech by="basilis_kedikoglou" eId="debate_1993-12-01_speech_382">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Πρόεδρε, για άλλη μια φορά εκφράζω τη λύπη μου για το γεγονός της 24ης Νοεμβρίου. Ο κύριος συνάδελφος ήθελε να επανέλθει άλλη μια φορά και να μας υπενθυμίσει ότι το Προεδρείο δεν έκανε το καθήκον του. Δεν του αρκεί η εφεκτικότητα που επέδειξε στη προσβλητική πράξη του απέναντί μου. Και βέβαια, δεν κατανοεί ότι κάτι διαφορετικό υπάρχει μεταξύ των ανθρώπων.</p>
        </speech>
        <speech by="panagiotis_kritikos" eId="debate_1993-12-01_speech_383">
          <from>Παναγιώτης Κρητικός</from>
          <p>Ας κλείσει αυτό το θέμα, κύριε συνάδελφε, κάποια στιγμή και ας μιλήσουμε για το νομοσχέδιο. Εκφράσατε τη λύπη σας.</p>
        </speech>
        <speech by="basilis_kedikoglou" eId="debate_1993-12-01_speech_384">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Ο καθένας από εμάς έχει το δικό του κώδικα, τα δικά του αντανακλαστικά, τη δική του ευαισθησία. Αλλά δεν μπόρεσε πάλι να παραλείψει το αντιπασοκικό του μένος, προσπαθώντας να επενδύσει την όλη δραστηριότητα με κάποιο αυταρχισμό του ΠΑ.ΣΟ.Κ.</p>
          <p>Εάν εμείς, κύριε Πρόεδρε, είχαμε κάτι απ' όλα απ' αυτά που υπαινίχθη ή εννοεί, θα ήταν τελείως διαφορετική η συμπεριφορά μας απέναντί τους μετά τη βάναυση προσβολή που έκαναν στον Ελληνικό Λαό με την ιστορία του '89. Και αν κάποιος δεν έχει πρόθεση, κύριε Πρόεδρε, όταν αντιληφθεί ότι ο άλλος θίγεται θα πρέπει να ανακαλέσει. Όταν του είπα εγώ "τι είναι αυτά που λες" θα έπρεπε να μου πει "με συγχωρείς, ανακαλώ". Αλλά αυτός συνέχισε για να μου πει "έχει κανένα δικό σου για να βολέψεις;" γιατί νόμιζε ότι θα έβγαζε λαβράκι. Απαξιώ του λοιπού και να ασχοληθώ, κύριε Πρόεδρε.</p>
          <p>Πάμε στα προηγούμενα. Ήρθε ο κ. Βαρβιτσιώτης και μας λέει "ο δικός σας ο κ. Βερυβάκης".</p>
        </speech>
        <speech by="ioannis_barbitsiotis" eId="debate_1993-12-01_speech_385">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Με συγχωρείτε, κύριε Κεδίκογλου, για να αποκαταστήσουμε τα πράγματα.</p>
        </speech>
        <speech by="basilis_kedikoglou" eId="debate_1993-12-01_speech_386">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Δεν σας επιτρέπω. Έχετε το δικαίωμα να μιλήσετε μετά.</p>
        </speech>
        <speech by="ioannis_barbitsiotis" eId="debate_1993-12-01_speech_387">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Μα, δεν ακούσατε τι είπα.</p>
        </speech>
        <speech by="basilis_kedikoglou" eId="debate_1993-12-01_speech_388">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Σας παρακαλώ, ως τίτλο δημοκρατικής...</p>
        </speech>
        <speech by="panagiotis_kritikos" eId="debate_1993-12-01_speech_389">
          <from>Παναγιώτης Κρητικός</from>
          <p>Δεν επιτρέπει διακοπές, ο κ. Κεδίκογλου και δεν μπορείτε να τον διακόψετε. Παρακαλώ, κύριε συνάδελφε.</p>
        </speech>
        <speech by="basilis_kedikoglou" eId="debate_1993-12-01_speech_390">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Ως τίτλο, λοιπόν, δημοκρατικής πολιτείας, ως τίτλο δημοκρατικής συμπεριφοράς ούτε ένας οπαδός του ΠΑ.ΣΟ.Κ. δεν έχει την αντίληψη ότι ο στρατηγός Βερυβάκης είχε κάποια σχέση με την κοινωνική, την οικονομική πολιτική, την ιδεολογική αντίληψη του ΠΑ.ΣΟ.Κ.</p>
          <p>Μας είπε ότι, ξέρετε, τον αδελφό του κ. Κεδίκογλου τον βρήκε υποστράτηγο, τον έθεσε υπό τας διαταγάς του σκληρότερου αντιστράτηγου της επιλογής τους για να τον εξαναγκάσετε σε παραίτηση. Και αυτός ο σκληρός αντιστράτηγος, αυτόν τον στρατηγό που είχε υπό τας διαταγάς του τον μετεχειρίσθη με το σκληρότερο τρόπο και στο τέλος είπε και σε σας "δεν μου επέτρεψε η συνείδησή μου να μην κάνω την καλύτερη έκθεση που είχε στην ιστορία του". Και τον αποστρατεύσατε όταν είχε την καλύτερη έκθεση της ιστορίας του ο αδελφός μου. Και τολμάτε να μιλάτε απ' εκεί για δημοκρατική συμπεριφορά για κάποιον στρατηγό που για 35 χρόνια δεν είχε ούτε μια μέρα κράτηση. Και επαναλαμβάνω, κύριε Πρόεδρε, είχε την καλύτερη έκθεση επί των ημερών της Νέας Δημοκρατίας. Τον απεστράτευσαν και έρχονται να μας πούνε τώρα και για κάτι άλλο.</p>
          <p>Αλλά αυτό το οποίο που μου προκάλεσε μεγαλύτερη θλίψη, κύριε Πρόεδρε, είναι τα όσα άκουσα από τον κ. Σπηλιωτόπουλο.</p>
          <p>Κύριε Υπουργέ, νομίζω ότι είναι αναγκαίο να φέρετε ένα νόμο περί του τρόπου, των υποχρεώσεων και των καθηκόντων</p>
          <p>των υπασπιστών. Δεν μπορεί ένας υπασπιστής του Προέδρου της Δημοκρατίας να εκφράζεται έτσι εδώ. Δεν είναι δυνατόν να έχει αντίληψη τέτοιων πραγμάτων ένας υπασπιστής, κύριε Πρόεδρε. Δεν μπορεί να προσβάλει τον Πρόεδρο της Δημοκρατίας κατ' αυτό τον τρόπο ένας Βουλευτής εδώ.</p>
        </speech>
        <speech by="alexandros_papadoggonas" eId="debate_1993-12-01_speech_391">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Είναι Βουλευτής.</p>
        </speech>
        <speech by="basilis_kedikoglou" eId="debate_1993-12-01_speech_392">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Βεβαίως, είναι Βουλευτής, αλλά οφείλει να σέβεται ορισμένα πράγματα.</p>
        </speech>
        <speech by="panagiotis_kritikos" eId="debate_1993-12-01_speech_393">
          <from>Παναγιώτης Κρητικός</from>
          <p>Παρακαλώ, κύριοι συνάδελφοι.</p>
        </speech>
        <speech by="basilis_kedikoglou" eId="debate_1993-12-01_speech_394">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Μας μίλησε ο κ. Σταθόπουλος και μας είπε "εμείς ούτε έναν δεν αποστρατεύσαμε".</p>
          <p>Είναι υποχρέωση, λοιπόν, κύριε Υπουργέ, τον αντισυνταγματάρχη τον κ. Βολιώτη να τον επαναφέρετε αύριο το πρωί, για να μάθει ο κ. Σταθόπουλος να μη λέει αυτές τις φράσεις εδώ. Δεν δίνω χαρακτηρισμούς, κύριε Σταθόπουλε, γιατί είναι καλοπροαίρετος.</p>
        </speech>
        <speech by="ioannis_stathopoulos" eId="debate_1993-12-01_speech_395">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Δεν είπα αυτό. Δεν καταλάβατε τι είπα.</p>
        </speech>
        <speech by="basilis_kedikoglou" eId="debate_1993-12-01_speech_396">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Υπουργέ, και εγώ και άλλοι συνάδελφοι, εντονότερα ίσως, θέσαμε το ζήτημα των αμοιβών των αξιωματικών των Ενόπλων Δυνάμεων. Θέσαμε ζητήματα κοινωνικών αξιών. Και θα παρακαλέσω πάρα πολύ, λόγω και της επιστημονικής σας κατάρτισης και του επιστημονικού επαγγέλματος, το θέμα να το δείτε. Δεν είναι κοινωνική αξία αυτή, ένας κλητήρας να έχει σύνταξη 400.000 δρχ. και ένας αντιστράτηγος να μην πιάνει ούτε τις 250.000 δρχ. Δεν είναι αυτή κλίμακα αξιών και δεν προοιωνίζεται μια κοινωνία καλύτερη για αύριο και μάλιστα, σήμερα που οδεύουμε στο δρόμο για την Ενωμένη Ευρώπη.</p>
          <p>Κύριε Πρόεδρε, να πω κάτι ακόμα για το νομοσχέδιο, για να μη μιλήσουμε στα άρθρα.</p>
          <p>Λέτε, κύριε Υπουργέ, "μετά από εισήγηση του παρόντος νόμου... επανέρχονται στην κατάσταση της ενέργειας ως μόνιμοι ανώτατοι αξιωματικοί των Ενόπλων Δυνάμεων που βρίσκονται σε αποστρατεία".</p>
          <p>Και τίθεται το ερώτημα: Ο συνταγματάρχης που προήχθη εις ταξίαρχον και απεστρατεύθη, διαλαμβάνεται, ναι ή όχι; Διότι, όπως είχαμε την ευκαιρία να πούμε και άλλη φορά, ο κρίσιμος βαθμός στον οποίο γίνεται ο "θερισμός", εκεί όπου δεν επέτρεψαν ούτε το παραμικρό δημοκρατικό βότανο να φυτρώσει, είναι ο βαθμός του συνταγματάρχη. Και τους περιεκάλυπταν με τον ωραίο τίτλο "σε κάναμε και ταξίαρχο".</p>
          <p>Εγώ πιστεύω -και παρακαλώ να έχουμε την άποψή σας- ότι είναι αυτό σημαντικό για την ψήφο, διότι εγώ, κύριε Υπουργέ, εννοώ με την ψήφο μου ότι διαλαμβάνονται αυτοί, ότι μπορείτε να επαναφέρετε...</p>
        </speech>
        <speech by="gerasimos_arsenis" eId="debate_1993-12-01_speech_397">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Ναι.</p>
        </speech>
        <speech by="basilis_kedikoglou" eId="debate_1993-12-01_speech_398">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Χαίρομαι για την καταφατική απάντησή σας.</p>
          <p>Ευχαριστώ πολύ, κύριε Πρόεδρε.</p>
        </speech>
        <speech by="panagiotis_kritikos" eId="debate_1993-12-01_speech_399">
          <from>Παναγιώτης Κρητικός</from>
          <p>Ο κ. Παπαδόγγονας έχει το λόγο.</p>
        </speech>
        <speech by="alexandros_papadoggonas" eId="debate_1993-12-01_speech_400">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Κύριε Πρόεδρε, ο κ. Υπουργός είπε ότι τελικώς συμφωνούμε όλοι, ότι ο Στρατός δεν πρέπει να είναι κομματικοποιημένος, και ότι η επαναφορά όσων αξιωματικών έχετε κατά νου γίνεται με κριτήρια καθαρά επαγγελματικά, αξιοκρατικά.</p>
          <p>Γεννάται το ερώτημα: Μεταξύ των αξιωματικών τους οποίους θα επαναφέρετε θα περιλαμβάνονται και αξιωματικοί μη προσκείμενοι κομματικά προς το ΠΑ.ΣΟ.Κ, δηλαδή με αξιοκρατικά κριτήρια; Θα πρέπει να αναμείνουμε κάτι τέτοιο; Αυτό θα το αναμείνουμε και θα το κρίνουμε.</p>
          <p>Επίσης, ο λόγος για τον οποίο υπάρχει το νομοσχέδιο αυτό προς ψήφιση είναι κατά βάσιν να ανεβάσουμε το επίπεδο των Ενόπλων Δυνάμεων, να τις κάνουμε πιο αξιόμαχες. Έτσι λέτε. Οπότε, γεννάται το ερώτημα, το οποίο πολλοί συνάδελφοι διετύπωσαν: Σήμερα πιστεύετε ότι και κατά το ελάχιστον οι Ένοπλες Δυνάμεις δεν είναι αξιόμαχες και μάλιστα λόγω της ηγεσίας τους, λόγω των ανωτάτων αξιωματικών, οι οποίοι υπηρετούν εκεί; Αυτήν τη στιγμή μιλάμε για συγκεκριμένα άτομα πλέον, ξέρουμε ποια είναι η ηγεσία. Πιστεύετε ότι κάποιοι από τους ανώτατους αξιωματικούς, οι οποίοι είναι στην ηγεσία, δρουν με κριτήριο την κομματική τους τοποθέτηση; Γνωρίζω εγώ ποιοι είναι οι αξιωματικοί και ξέρω ποια είναι η πολιτεία τους. Και αν νομίζετε κάτι τέτοιο, τότε ποιος είναι ο αριθμός αυτών των αξιωματικών, των οποίων οι πράξεις κατά τη γνώμη σας σφραγίζονται από την κομματική τους τοποθέτηση;</p>
          <p>Μπορώ να σας διαβεβαιώσω -τους ξέρουμε έναν, έναν- ότι για πολλούς απ' αυτούς δεν γνωρίζαμε ποια ήταν η κομματική τους τοποθέτηση. Δεν ξέρω αν γνωρίζετε εσείς.</p>
          <p>Συνεπώς, αυτό το οποίο θα πρέπει να κριθεί είναι κατά πόσον αυτοί οι αξιωματικοί πληρούν τα κριτήρια για την εφαρμογή της αμυντικής πολιτικής, την οποία προτίθεσθε να ακολουθήσετε. Αν δε, ακολουθήσετε την αυτήν αμυντική πολιτική, όπως είναι η ισχύουσα αντιλαμβάνομαι ότι δεν υπάρχει λόγος, να απομακρυνθούν.</p>
          <p>Επίσης, κάτι άλλο, ο κάθε απομακρυνόμενος θεωρεί τον εαυτό του ότι αδίκως απομακρύνεται. Αυτό είναι λογικό και κυρίως ανθρώπινο. Αυτό σημαίνει ότι όσοι απομακρυνθούν θα πρέπει να έρθουν σε μας και να μας πουν να ετοιμάσουμε ένα νομοσχέδιο, για την περίπτωση που η Νέα Δημοκρατία θα είναι κυβέρνηση, με το αυτό περιεχόμενο, όπως είναι διατυπωμένο το δικό σας, προκειμένου και εμείς, χρησιμοποιώντας τα ίδια επιχειρήματα, να φέρουμε πάλι κάποιους, οι οποίοι θεωρούνται και είναι δικοί μας, κατά τη λογική την οποία εσείς διατυπώσατε. Αυτό σημαίνει ότι το φαινόμενο αυτό θα διαιωνιστεί. Κάθε Κυβέρνηση θα θεωρεί ότι κάποιοι δικοί της κακώς έφυγαν και πρέπει να τους επαναφέρει.</p>
          <p>Εκείνο, λοιπόν, που πρέπει να κάνουμε όλοι, γιατί κοιτάμε προς το μέλλον, όπως όλοι επιθυμούμε στην Αίθουσα αυτή, είναι να μην επαναληφθούν αυτού του είδους πρακτικές. Αλλά φοβάμαι ότι δεν μπορείτε να το αποφύγετε, όταν ομιλούμε για κάποιο αόριστο αριθμό, ο οποίος λέτε ότι είναι σχετικά μικρός και για το χρονικό διάστημα το οποίο θέσατε, έχετε υπ' όψιν συγκεκριμένους αποστράτους.</p>
          <p>Επίσης, για την αποκατάσταση και της ιστορίας για τα όσα ακούστηκαν εδώ, ο κ. Μπαντουβάς μίλησε για 40 κινήματα, τα οποία έχουν γίνει -δεν ξέρω σε ποιο διάστημα- από της Απελευθερώσεως και εντεύθεν. Καλό είναι να αναγνώσουμε την ιστορία για να δούμε πόθεν προήλθαν και ποιοι έκαναν τα 40 αυτά κινήματα.</p>
          <p>Επίσης, θέλω να πω στον κ. Ροκόφυλλο ο οποίος αναφέρθηκε με μεγάλη έμφαση στη δίκη της αεροπορίας, ότι αυτός ο οποίος παρέπεμψε τους αεροπόρους ήταν ο Γεώργιος Μαύρος. Και αυτός ο οποίος συνήνεσε ήταν ο Σοφοκλής Βενιζέλος. Και παρά την πίεση εκείνης της εποχής από τον Τύπο να ασχοληθούν με το θέμα, αν έγιναν βασανιστήρια ή όχι, οι κυβερνήσεις του Κέντρου ηρνήθησαν αυτήν την έρευνα. Αυτά για την αποκατάσταση της ιστορικής αληθείας. Αυτά για να μη μιλάτε συνεχώς περί δεξιάς κ.λπ.</p>
        </speech>
        <speech by="spilios_spiliotopoulos" eId="debate_1993-12-01_speech_401">
          <from>ΣΠΗΛΙΟΣ ΣΠΗΛΙΩΤΟΠΟΥΛΟΣ</from>
          <p>Κύριε Πρόεδρε, παρακαλώ το λόγο επί προσωπικού.</p>
        </speech>
        <speech by="panagiotis_kritikos" eId="debate_1993-12-01_speech_402">
          <from>Παναγιώτης Κρητικός</from>
          <p>Σε τι συνίσταται το προσωπικό σας θέμα, κ. Σπηλιωτόπουλε;</p>
        </speech>
        <speech by="spilios_spiliotopoulos" eId="debate_1993-12-01_speech_403">
          <from>ΣΠΗΛΙΟΣ ΣΠΗΛΙΩΤΟΠΟΥΛΟΣ</from>
          <p>Κύριε Πρόεδρε, κατά την ολιγόλεπτη απουσία μου από την Αίθουσα, πληροφορήθηκα ότι ο κ. Κεδίκογλου αναφέρθηκε σε μένα -δεν ξέρω αν έγινε πράγματι έτσι- λέγοντας ότι "είναι πρωτάκουστα αυτά που είπε ο υπασπιστής του Προέδρου της Δημοκρατίας". Θέλω να πω ότι είναι μεγάλη μου τιμή, η μεγαλύτερη που μου έγινε ή θα μου γίνει ποτέ, το ότι υπηρέτησα ως υπασπιστής του Προέδρου της Δημοκρατίας. Όσον αφορά το πρωτάκουστο, βεβαίως διαφορετικά είναι να τα διηγείται κανείς μέσα από τις Ένοπλες Δυνάμεις και διαφορετικά να παίρνει γραμμή από τα κομματικά του γραφεία για το τι θα πει μέσα στη Βουλή. Θα παρακαλέσω τέλος, να τηρηθεί και η δεοντολογία, δηλαδή εδώ στην Αίθουσα να αποκαλούμε ο ένας τον άλλο "κύριε συνάδελφε", όπως προβλέπεται.</p>
        </speech>
        <speech by="panagiotis_kritikos" eId="debate_1993-12-01_speech_404">
          <from>Παναγιώτης Κρητικός</from>
          <p>Δεν υπάρχει προσωπικό θέμα. Τονίστηκε ότι ο κ. Σπηλιωτόπουλος μίλησε</p>
          <p>ως Βουλευτής και δεν κρίνεται για οποιαδήποτε άλλη προηγηθείσα ιδιότητά του.</p>
        </speech>
        <speech by="konstantinos_mpantoubas" eId="debate_1993-12-01_speech_405">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Το λόγο, κύριε Πρόεδρε, επί προσωπικού.</p>
        </speech>
        <speech by="panagiotis_kritikos" eId="debate_1993-12-01_speech_406">
          <from>Παναγιώτης Κρητικός</from>
          <p>Ποιο είναι το προσωπικό σας θέμα, κύριε Μπαντουβά;</p>
        </speech>
        <speech by="konstantinos_mpantoubas" eId="debate_1993-12-01_speech_407">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Αυτά τα οποία είπε ο συνάδελφος κ. Παπαδόγγονας θεωρώ ότι με θίγουν προσωπικά, γιατί αναφέρθηκε σε δυο πολιτικές προσωπικότητες οι οποίες διετέλεσαν ως αρχηγοί μου στην πολιτική μου σταδιοδρομία. Οφείλω να πάρω το λόγο και να προβώ σε ορισμένες διευκρινίσεις.</p>
        </speech>
        <speech by="panagiotis_kritikos" eId="debate_1993-12-01_speech_408">
          <from>Παναγιώτης Κρητικός</from>
          <p>Δεν είναι προσωπικό το ζήτημα. Είναι πολιτικό. Δεν δικαιούσθε να μιλήσετε επειδή αναφέρθηκε σε πρώην αρχηγούς σας. Αυτό δεν δημιουργεί προσωπικό θέμα. Δημιουργεί πολιτικό θέμα και ίσως οφείλετε να δώσετε πολιτική απάντηση, κατά τη διαδικασία που προβλέπει ο Κανονισμός, ως δευτερολογών, αν νομίζετε.</p>
        </speech>
        <speech by="konstantinos_mpantoubas" eId="debate_1993-12-01_speech_409">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Υπάρχει προσωπικό θέμα, κύριε Πρόεδρε.</p>
        </speech>
        <speech by="alexandros_papadoggonas" eId="debate_1993-12-01_speech_410">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Μπορεί να υπήρχε τέτοια πρόθεση εκ μέρους μου, κύριε Μπαντουβά;</p>
        </speech>
        <speech by="konstantinos_mpantoubas" eId="debate_1993-12-01_speech_411">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Κύριε Πρόεδρε, θα ήθελα το λόγο για δυο λεπτά.</p>
        </speech>
        <speech by="panagiotis_kritikos" eId="debate_1993-12-01_speech_412">
          <from>Παναγιώτης Κρητικός</from>
          <p>Δεν θα σας στερήσω το δικαίωμά σας να μιλήσετε ως δευτερολογών. Ο κ. Παπαστρατής έχει ζητήσει το λόγο για να δευτερολογήσει και στη συνέχεια μπορείτε να μιλήσετε. Πρέπει να τηρηθεί ο Κανονισμός.</p>
          <p>Ο κ. Παπαστρατής έχει το λόγο.</p>
        </speech>
        <speech by="orestis_papastratis" eId="debate_1993-12-01_speech_413">
          <from>ΟΡΕΣΤΗΣ ΠΑΠΑΣΤΡΑΤΗΣ</from>
          <p>Κύριε Πρόεδρε, δεν θέλω να δευτερολογήσω. Θέλω μόνο να δώσω μια απάντηση στον κ. Σταθόπουλο που είπε "ας μου πείτε έναν κατώτερο αξιωματικό που απεστρατεύθη". Του αναφέρω λοιπόν έναν αξιωματικό και αυτός είναι ο αντισυνταγματάρχης Αθανάσιος Βουλιώτης, ο οποίος απεστρατεύθη κατά τον χειρότερο τρόπο με το βαθμό που έφερε. Ο άνθρωπος αυτός ήταν άξιος αξιωματικός και διοικητής του 575 τάγματος πεζοναυτών. Τον απεστράτευσαν με το βαθμό που έφερε. Δηλαδή είχε τη χειρότερη αποστρατεία που είχε γίνει.</p>
        </speech>
        <speech by="panagiotis_kritikos" eId="debate_1993-12-01_speech_414">
          <from>Παναγιώτης Κρητικός</from>
          <p>Ο κ. Κεδίκογλου με αίτησή του ζητά το λόγο επί του Κανονισμού.</p>
          <p>Σας παρακαλώ, κύριε Κεδίκογλου πέστε μας, σε τι παραβιάστηκε ο Κανονισμός.</p>
        </speech>
        <speech by="basilis_kedikoglou" eId="debate_1993-12-01_speech_415">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Παρεβιάσθη, διότι επιτρέψατε στον κ. Σπηλιωτόπουλο να μιλήσει καθ' ον τρόπο μίλησε. Δεν επιτρέπεται σε καμιά περίπτωση Βουλευτής, να αναφέρεται σε κάποια δραστηριότητά του ως υπασπιστού του Προέδρου της Δημοκρατίας και να παρουσιάζει στη Βουλή ούτε λίγο ούτε πολύ ότι είχε κομματική δραστηριότητα κατά το χρόνο που ήταν υπασπιστής του Προέδρου της Δημοκρατίας.</p>
        </speech>
        <speech by="panagiotis_tikos" eId="debate_1993-12-01_speech_416">
          <from>Παναγιώτης τικός</from>
          <p>Κύριε συνάδελφε, δεν υπάρχει θέμα. Το Προεδρείο τήρησε τον Κανονισμό. Επικαλεστήκατε προσωπικό θέμα, σας εδόθη ο λόγος, όπως προβλέπει η σχετική διάταξη.</p>
          <p>Ορίστε, κύριε Ροκόφυλλε, έχετε το λόγο.</p>
        </speech>
        <speech by="xristos_rokofullos" eId="debate_1993-12-01_speech_417">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Δεν μπορώ να αφήσω αναπάντητα αυτά τα οποία είπε ο αγαπητός μου κατά τα άλλα συνάδελφος, ο κ. Παπαδόγγονας.</p>
          <p>Δεν έχει σημασία ποιος τυπικά υπέγραψε τη διαταγή παραπομπής, διότι τότε ήταν Υπουργός Εθνικής Άμυνας, όπως ήταν η περίπτωση του κ. Μαύρου. Δεν έχει ακόμη σημασία εάν ο αείμνηστος Σοφοκλής Βενιζέλος δεν συγκατένευσε στο να αρχίσει νέα εξέταση μετά από χρόνια. Σημασία έχει, κατά τη γνώμη μου, προκειμένου να θεμελιωθεί η άποψη περί δεξαμενής δεξιοκρατίας, για την οποία μίλησα, ένα και μόνο γεγονός: ότι οι αεροπόροι διώχθηκαν, βασανίστηκαν και καταδικάστηκαν απάνθρωπα ως μη εθνικόφρονες. Στιγματίστηκαν ως μη εθνικόφρονες. Τώρα εάν οι μη εθνικόφρονες ή οι φερόμενοι ως μη εθνικόφρονες εδιώκοντο από τη δεξιά σύσσωμη ή και από κάποια στελέχη, κακώς πληροφορημένα ή παγιδευμένα από τους σκευωρούς της κεντρώας παράταξης, αυτό δεν αλλάζει την κατάσταση του συσχετισμού των ανδρών στις Ένοπλες Δυνάμεις.</p>
        </speech>
        <speech by="alexandros_papadoggonas" eId="debate_1993-12-01_speech_418">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Κύριε Πρόεδρε, παρακαλώ το λόγο.</p>
        </speech>
        <speech by="panagiotis_kritikos" eId="debate_1993-12-01_speech_419">
          <from>Παναγιώτης Κρητικός</from>
          <p>Κύριε Παπαδόγγονα, δευτερολογήσατε, εξαντλήσατε το δικαίωμά σας. Δεν έχετε το λόγο από τον Κανονισμό.</p>
        </speech>
        <speech by="alexandros_papadoggonas" eId="debate_1993-12-01_speech_420">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Ο Καραμανλής τους αμνήστευσε.</p>
        </speech>
        <speech by="panagiotis_kritikos" eId="debate_1993-12-01_speech_421">
          <from>Παναγιώτης Κρητικός</from>
          <p>Μην διακόπτετε παρακαλώ, κύριε Παπαδόγγονα.</p>
          <p>Ο κ. Βαρβιτσιώτης ως Κοινοβουλευτικός Εκπρόσωπος της Νέας Δημοκρατίας έχει το λόγο για 10 λεπτά.</p>
        </speech>
        <speech by="ioannis_barbitsiotis" eId="debate_1993-12-01_speech_422">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Να αρχίσουμε από το τελευταίο.</p>
          <p>Ο κ. Ροκόφυλλος προσπάθησε να διαστρεβλώσει την ιστορία. Προσπάθησε να κάνει το άσπρο μαύρο για να στηρίξει έναν έωλο ισχυρισμό ότι δήθεν αυτή η "καταραμένη δεξιά" είναι η πηγή πάσης αμαρτίας και ανομίας στον Τόπο. Την αφορμή βεβαίως την έδωσε ο κύριος Υφυπουργός Εθνικής Αμύνης με την αναφορά του σ' αυτή. Ξεχνάτε ότι ησκήθη ποινική δίωξη από τον Γεώργιο Μαύρο ως Υπουργό Εθνικής Αμύνης;</p>
        </speech>
        <speech by="xristos_rokofullos" eId="debate_1993-12-01_speech_423">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Τι σημασία έχει;</p>
        </speech>
        <speech by="panagiotis_kritikos" eId="debate_1993-12-01_speech_424">
          <from>Παναγιώτης Κρητικός</from>
          <p>Κύριε Ροκόφυλλε, μη διακόπτετε.</p>
        </speech>
        <speech by="ioannis_barbitsiotis" eId="debate_1993-12-01_speech_425">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Ροκόφυλλε, δεν σας διέκοψε κανείς. Δεν σας δίνω το δικαίωμα να με διακόπτετε. Όπως σας σέβομαι όταν μιλάτε, θέλω να σέβεσθε και εσείς εμένα.</p>
        </speech>
        <speech by="xristos_rokofullos" eId="debate_1993-12-01_speech_426">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Με συγχωρείτε πάρα πολύ. Εγώ δεν σας έθιξα ποτέ. Να είσθε σεμνότερος.</p>
        </speech>
        <speech by="ioannis_barbitsiotis" eId="debate_1993-12-01_speech_427">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Το που θα είμαι σεμνότερος ή όχι θα το κανονίσω εγώ. Μαθήματα σεμνότητος από εσάς δεν δέχομαι.</p>
        </speech>
        <speech by="xristos_rokofullos" eId="debate_1993-12-01_speech_428">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Τι έχετε να μου προσάψετε δηλαδή, κύριε Βαρβιτσιώτη;</p>
        </speech>
        <speech by="panagiotis_kritikos" eId="debate_1993-12-01_speech_429">
          <from>Παναγιώτης Κρητικός</from>
          <p>Σας παρακαλώ, κύριοι συνάδελφοι. Είχαμε μία ομαλή συζήτηση. Παρακαλώ να λήξει ομαλά. Κοντεύουμε 12.30 μετά τα μεσάνυχτα. Πού θα φθάσουμε;</p>
        </speech>
        <speech by="ioannis_barbitsiotis" eId="debate_1993-12-01_speech_430">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Ο Γεώργιος Μαύρος λοιπόν ως Υπουργός Εθνικής Αμύνης ήσκησε την ποινική δίωξη. Και η πρώτη δίκη, και η δεύτερη δίκη των αεροπόρων έγιναν επί κυβερνήσεων του Κέντρου. Και ο κ. Παπαδόγγονας ορθά επεσήμανε ότι οι κυβερνήσεις του Κέντρου τότε ηρνούντο και την εξέταση ότι είχαν συμβεί βασανισμοί για τους αεροπόρους. Αυτά για την ιστορία.</p>
          <p>Αλλά διερωτώμαι μια που μπήκαμε στην ιστορία, γιατί αυτή η αποστροφή του κυρίου Υφυπουργού Εθνικής Αμύνης στα πιστοποιητικά κοινωνικών φρονημάτων; Ο κύριος Υφυπουργός όταν μπήκε στη Σχολή Ικάρων δεν υπέβαλε πιστοποιητικό κοινωνικών φρονημάτων;</p>
        </speech>
        <speech by="nikolaos_kouris" eId="debate_1993-12-01_speech_431">
          <from>ΝΙΚΟΛΑΟΣ ΚΟΥΡΗΣ</from>
          <p>Ναι.</p>
        </speech>
        <speech by="ioannis_barbitsiotis" eId="debate_1993-12-01_speech_432">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Λοιπόν, κύριε Υφυπουργέ, αυτή η αποστροφή τι νόημα είχε;</p>
          <p>Κύριε Υφυπουργέ, θα σας έλεγα να είσθε προσεκτικότερος. Διότι υπάρχουν κείμενά σας με αντικομουνιστικές υστερίες. Αφήστε λοιπόν τα σημερινά μαθήματα που κάνετε. Υπάρχουν κείμενά σας, κύριε Υφυπουργέ, με αντικομουνιστικές υστερίες και δεν θέλω να τα διαβάσω. Θα τα διαβάσω όποτε κρίνω εγώ. Αλλά κείμενα με αντικομουνιστικές σας υστερίες υπάρχουν. Μην κάνετε λοιπόν μαθήματα στην Αίθουσα αυτή. Να είσθε πιο προσεκτικός.</p>
        </speech>
        <speech by="kuriakos_spuriounis" eId="debate_1993-12-01_speech_433">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Δεν σας πηγαίνει, κύριε Βαρβιτσιώτη.</p>
        </speech>
        <speech by="panagiotis_kritikos" eId="debate_1993-12-01_speech_434">
          <from>Παναγιώτης Κρητικός</from>
          <p>Θα παρακαλέσω, κύριοι συνάδελφοι, να συνεχισθεί ομαλά η συζήτηση. Συζητάμε ένα σοβαρότατο νομοσχέδιο που αφορά την Εθνική Άμυνα. Να αντιμετωπιστεί ως αντάξιο του περιεχομένου του, του</p>
          <p>ρόλου του, της αποστολής του αυτό το νομοσχέδιο. Οξύνουμε και εκτρέπουμε τη συζήτηση σε θέματα που δεν είναι αντικείμενο της παρούσης συνεδριάσεως.</p>
        </speech>
        <speech by="ioannis_barbitsiotis" eId="debate_1993-12-01_speech_435">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, δεν ήθελα ούτε την παρέμβαση εναντίον του κ. Ροκόφυλλου να κάνω, ούτε αυτήν εναντίον του κυρίου Υφυπουργού.</p>
          <p>Όμως και οι δύο θα πρέπει όταν προβάλουν ισχυρισμούς να στέκονται στην ιστορική αλήθεια την οποία και οι δύο βάναυσα κακοποίησαν απόψε.</p>
        </speech>
        <speech by="xristos_rokofullos" eId="debate_1993-12-01_speech_436">
          <from>ΧΡΗΣΤΟΣ ΡΟΚΟΦΥΛΛΟΣ</from>
          <p>Σεις βασανίσατε βάναυσα τους αεροπόρους, εμείς κάτι άλλο(τη συνείδησή σας)!</p>
        </speech>
        <speech by="ioannis_barbitsiotis" eId="debate_1993-12-01_speech_437">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, το νομοσχέδιο αυτό αποτελεί τη μεγαλύτερη ύβρη για το Σώμα των Αξιωματικών και αποτελεί ύβρη για τον εξής απλούστατο λόγο. Διότι μας είπε ο κύριος Υπουργός, εμμέσως πλην σαφώς, ότι από τους 12 Αντιστράτηγους που υπάρχουν τώρα και τους 33 Υποστρατήγους κανείς, από 45 δηλαδή ανωτάτους Αξιωματικούς, για να μην αναφερθώ στους Ταξιάρχους, επαναλαμβάνω κανείς, δεν είναι ικανός για να καταλάβει τις θέσεις εκείνες για τις οποίες προορίζει την επαναφορά αποστράτων.</p>
        </speech>
        <speech by="kuriakos_spuriounis" eId="debate_1993-12-01_speech_438">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Δεν ελέχθη τέτοιο πράγμα.</p>
        </speech>
        <speech by="gerasimos_arsenis" eId="debate_1993-12-01_speech_439">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Σας παρακαλώ, κύριε Βαρβιτσιώτη, λέτε πράγματα ανύπαρκτα τα οποία δεν ελέχθησαν σ' αυτήν την Αίθουσα.</p>
        </speech>
        <speech by="ioannis_barbitsiotis" eId="debate_1993-12-01_speech_440">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Εμμέσως πλην σαφώς το είπατε, κύριε Υπουργέ, διότι όταν λέτε ότι από τους 12 Αντιστράτηγους και τους 33 Υποστρατήγους δεν θεωρώ κανέναν ικανό και χρειάζομαι να φέρω αποστράτους...</p>
        </speech>
        <speech by="gerasimos_arsenis" eId="debate_1993-12-01_speech_441">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Σας παρακαλώ, κύριε Βαρβιτσιώτη, τι είναι αυτά που λέτε; Εγώ δεν είπα ούτε υπαινίχθηκα κάτι τέτοιο. Και αν βρείτε τίποτα τέτοιο στα Πρακτικά να το διαβάσετε.</p>
        </speech>
        <speech by="panagiotis_kritikos" eId="debate_1993-12-01_speech_442">
          <from>Παναγιώτης Κρητικός</from>
          <p>Σας παρακαλώ!</p>
        </speech>
        <speech by="gerasimos_arsenis" eId="debate_1993-12-01_speech_443">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Όχι μόνο έχετε παρερμηνεύσει, αλλά λέτε πράγματα, επαναλαμβάνω, πράγματα ανύπαρκτα τα οποία δεν έχουν λεχθεί σ' αυτήν την Αίθουσα.</p>
        </speech>
        <speech by="panagiotis_kritikos" eId="debate_1993-12-01_speech_444">
          <from>Παναγιώτης Κρητικός</from>
          <p>Θα παρακαλέσω να μη γίνονται διακοπές, κύριε Υπουργέ.</p>
        </speech>
        <speech by="ioannis_barbitsiotis" eId="debate_1993-12-01_speech_445">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, επιστρέφω τη φράση στον κύριο Υπουργό! Εγώ δεν έχω χάσει τον έλεγχο του τι λέω. Μπορεί ο κύριος Υπουργός να έχει τρικυμία εν κρανίω! Εγώ δεν έχω χάσει τον έλεγχο και παρακαλώ τον κύριο Υπουργό να είναι πολύ πιο προσεκτικός όταν απευθύνεται σε μένα!</p>
        </speech>
        <speech by="gerasimos_arsenis" eId="debate_1993-12-01_speech_446">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Δεν μου είπατε σε ποια φράση δική μου αναφέρεστε, κύριε Βαρβιτσιώτη.</p>
        </speech>
        <speech by="ioannis_barbitsiotis" eId="debate_1993-12-01_speech_447">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Αναφέρομαι στο γενικότερο κλίμα, στη γενική σας τοποθέτηση.</p>
        </speech>
        <speech by="gerasimos_arsenis" eId="debate_1993-12-01_speech_448">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Σας παρακαλώ πείτε σε ποια φράση της ομιλίας μου αναφέρεστε.</p>
        </speech>
        <speech by="panagiotis_kritikos" eId="debate_1993-12-01_speech_449">
          <from>Παναγιώτης Κρητικός</from>
          <p>Σας παρακαλώ, ας μην οξύνουμε τη συζήτηση. Ποια ήταν η φράση, κύριε Βαρβιτσιώτη;</p>
        </speech>
        <speech by="ioannis_barbitsiotis" eId="debate_1993-12-01_speech_450">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, το γενικό νόημα της συζητήσεως και της αγορεύσεως του κυρίου Υπουργού ήταν ότι, επαναφέρω διότι θέλω να ικανοποιήσω -το είπε και ο κύριος Υφυπουργός...</p>
          <p>(Διαμαρτυρίες από την Πτέρυγα του ΠΑ.ΣΟ.Κ.)</p>
        </speech>
        <speech by="panagiotis_kritikos" eId="debate_1993-12-01_speech_451">
          <from>Παναγιώτης Κρητικός</from>
          <p>Σας παρακαλώ κύριοι συνάδελφοι.</p>
        </speech>
        <speech by="ioannis_barbitsiotis" eId="debate_1993-12-01_speech_452">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Από το όλο νόημα της αγορεύσεως του κυρίου Υπουργού εξήχθη το συμπέρασμα ότι δεν υπάρχουν οι Αξιωματικοί εκείνοι οι οποίοι να μπορούν να ασκήσουν την πολιτική της Κυβερνήσεως. Το είπε και ο κύριος Υφυπουργός.</p>
          <p>(Θόρυβος-διαμαρτυρίες από την Πτέρυγα του ΠΑΣΟΚ)</p>
        </speech>
        <speech by="panagiotis_kritikos" eId="debate_1993-12-01_speech_453">
          <from>Παναγιώτης Κρητικός</from>
          <p>Σας παρακαλώ, κύριοι συνάδελφοι! Αφήστε τη Βουλή να νομοθετήσει επιτέλους. Έχουμε μία συνεδρίαση με πολύ ενδιαφέρον. Αφήστε τη Βουλή να νομοθετήσει. Δεν αντιλαμβάνεστε ότι πρέπει να ολοκληρώσουμε τη συζήτηση.</p>
          <p>Σας παρακαλώ, συνεχίστε, κύριε Βαρβιτσιώτη.</p>
        </speech>
        <speech by="ioannis_barbitsiotis" eId="debate_1993-12-01_speech_454">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Αλλά αυτό είναι θέμα που αφορά τον κύριο Υπουργό. Αυτή είναι η επιλογή του και εγώ πιστεύω ότι αποτελεί το νομοσχέδιο αυτό βαρύτατη ύβρη για το Σώμα των Αξιωματικών, και τώρα θα πληγεί με αυτό το αξιόμαχο των Ενόπλων Δυνάμεων. Εύχομαι ειλικρινά, κύριε Πρόεδρε, να μη χρειαστεί ποτέ να δοκιμαστεί το αξιόμαχο μετά από αυτό το νομοσχέδιο -το εύχομαι ειλικρινά- διότι θα επιφέρει πλήρη απογοήτευση, και κατάρρευση του ηθικού των στελεχών των Ενόπλων Δυνάμεων. Όταν βλέπουν οι Αξιωματικοί ότι πλέον η σταδιοδρομία τους δεν θα εξαρτάται από τις διαδοχικές τους σημειώσεις, δεν θα εξαρτάται από την αξία τους, δεν θα εξαρτάται από την προσφορά τους στο στράτευμα, αλλά θα εξαρτάται από την προσήλωση τους σε κομματικά γραφεία, τότε θα δείτε πως θα καταρρεύσει το ηθικό των Ενόπλων Δυνάμεων.</p>
          <p>Και θα ήθελα επίσης να ρωτήσω. Είπε ο κύριος Υφυπουργός ότι κατά νόμο σύμβουλος του Υπουργού Εθνικής Αμύνης, είναι ο Αρχηγός ΓΕΕΘΑ. Ρωτήθηκε ο Αρχηγός ΓΕΕΘΑ γι' αυτό το νομοσχέδιο;</p>
        </speech>
        <speech by="nikolaos_kouris" eId="debate_1993-12-01_speech_455">
          <from>ΝΙΚΟΛΑΟΣ ΚΟΥΡΗΣ</from>
          <p>Δεν είπα τέτοιο πράγμα. Είπα επί λέξει ότι ο Αρχηγός ΓΕΕΘΑ συντονίζει τους κλάδους των Ενόπλων Δυνάμεων για λογαριασμό ...</p>
        </speech>
        <speech by="ioannis_barbitsiotis" eId="debate_1993-12-01_speech_456">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Και είναι σύμβουλος...</p>
        </speech>
        <speech by="nikolaos_kouris" eId="debate_1993-12-01_speech_457">
          <from>ΝΙΚΟΛΑΟΣ ΚΟΥΡΗΣ</from>
          <p>Δεν είπα ότι είναι σύμβουλος.</p>
        </speech>
        <speech by="ioannis_barbitsiotis" eId="debate_1993-12-01_speech_458">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Είναι ή δεν είναι;</p>
          <p>(Διαμαρτυρίες από την Πτέρυγα του ΠΑ.ΣΟ.Κ.)</p>
        </speech>
        <speech by="nikolaos_kouris" eId="debate_1993-12-01_speech_459">
          <from>ΝΙΚΟΛΑΟΣ ΚΟΥΡΗΣ</from>
          <p>Είπα ακριβώς...</p>
        </speech>
        <speech by="ioannis_barbitsiotis" eId="debate_1993-12-01_speech_460">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Είναι ή δεν είναι; Είναι ή δεν είναι σύμβουλος;</p>
          <p>(Διαμαρτυρίες από την Πτέρυγα του ΠΑ.ΣΟ.Κ.)</p>
        </speech>
        <speech by="panagiotis_kritikos" eId="debate_1993-12-01_speech_461">
          <from>Παναγιώτης Κρητικός</from>
          <p>Σας παρακαλώ, κύριοι συνάδελφοι, καθίστε κάτω.</p>
        </speech>
        <speech by="ioannis_barbitsiotis" eId="debate_1993-12-01_speech_462">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Είναι ή δεν είναι σύμβουλος;</p>
        </speech>
        <speech by="nikolaos_kouris" eId="debate_1993-12-01_speech_463">
          <from>ΝΙΚΟΛΑΟΣ ΚΟΥΡΗΣ</from>
          <p>Δικαιούμαι να επαναλάβω ό,τι είπα.</p>
        </speech>
        <speech by="panagiotis_kritikos" eId="debate_1993-12-01_speech_464">
          <from>Παναγιώτης Κρητικός</from>
          <p>Παρακαλώ, κύριοι, δεν γίνεται διάλογος! Κατ' αυτόν τον τρόπο.</p>
        </speech>
        <speech by="ioannis_barbitsiotis" eId="debate_1993-12-01_speech_465">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Σας ρωτάω, είναι ή δεν είναι σύμβουλος;</p>
        </speech>
        <speech by="nikolaos_kouris" eId="debate_1993-12-01_speech_466">
          <from>ΝΙΚΟΛΑΟΣ ΚΟΥΡΗΣ</from>
          <p>Ο Αρχηγός των Ενόπλων Δυνάμεων συντονίζει τους κλάδους. Αυτό είπα.</p>
        </speech>
        <speech by="ioannis_barbitsiotis" eId="debate_1993-12-01_speech_467">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Αφήστε τι είπατε. Σας ρωτάω: Είναι κατά νόμο ή δεν είναι σύμβουλος;</p>
        </speech>
        <speech by="nikolaos_kouris" eId="debate_1993-12-01_speech_468">
          <from>ΝΙΚΟΛΑΟΣ ΚΟΥΡΗΣ</from>
          <p>Δεν είναι ο μόνος σύμβουλος.</p>
        </speech>
        <speech by="panagiotis_kritikos" eId="debate_1993-12-01_speech_469">
          <from>Παναγιώτης Κρητικός</from>
          <p>Παρακαλώ να μη γίνεται διάλογος κατ' αυτόν τον τρόπο.</p>
          <p>Κύριε Υπουργέ, καθήστε. Θα απαντήσετε μετά, εάν θέλετε.</p>
        </speech>
        <speech by="ioannis_barbitsiotis" eId="debate_1993-12-01_speech_470">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Ο κ. Κουρής, Αρχηγός ΓΕΕΘΑ επί μακρά σειρά ετών, δεν μπορεί να απαντήσει εάν είναι σύμβουλος ή δεν είναι σύμβουλος του Υπουργού ο Αρχηγός ΓΕΕΘΑ.</p>
        </speech>
        <speech by="nikolaos_kouris" eId="debate_1993-12-01_speech_471">
          <from>ΝΙΚΟΛΑΟΣ ΚΟΥΡΗΣ</from>
          <p>Είναι σύμβουλος, όπως είναι...</p>
        </speech>
        <speech by="panagiotis_kritikos" eId="debate_1993-12-01_speech_472">
          <from>Παναγιώτης Κρητικός</from>
          <p>Δεν έχετε το λόγο. Παρακαλώ!</p>
          <p>Κύριε Υπουργέ, θα παρακαλέσω να πάρετε το λόγο μετά, όχι τώρα. Δεν γίνεται διάλογος κατ' αυτόν τον τρόπο. Θέτει ένα ερώτημα ο κ. Βαρβιτσιώτης, θα απαντήσετε μετά.</p>
        </speech>
        <speech by="ioannis_barbitsiotis" eId="debate_1993-12-01_speech_473">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Τέλος, κύριε Πρόεδρε, θα ήθελα να σημειώσω ότι η συζήτηση, η οποία γίνεται σήμερα παρενεβλήθη κατά τρόπον ολίγο νομότυπο ή περισσότερο παράτυπο, διότι είχε διανεμηθεί η ημερησία διάταξη, είχαν ανακοινωθεί οι συνεδριάσεις του νομοσχεδίου του Υπουργείου Δικαιοσύνης για όλη την εβδομάδα και παρενεβλήθη σήμερα η συζήτηση του νομοσχεδίου του Υπουργείου Εθνικής Αμύνης. Είναι γνωστό ότι παρενεβλήθη, γιατί έχει μεσολαβήσει η</p>
          <p>παραίτηση του Αρχηγού του ΓΕΝ, και η Κυβέρνηση επείγεται να κάνει κρίσεις...</p>
        </speech>
        <speech by="basilis_kedikoglou" eId="debate_1993-12-01_speech_474">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>...</p>
        </speech>
        <speech by="panagiotis_kritikos" eId="debate_1993-12-01_speech_475">
          <from>Παναγιώτης Κρητικός</from>
          <p>Όχι, καμία διακοπή. Καθίστε κάτω, κύριε συνάδελφε.</p>
          <p>Να μη γίνεται καμία καταχώρηση του λόγου του κυρίου συναδέλφου. Κύριε Κεδίκογλου, σας παρακαλώ. Αφήστε να νομοθετήσει η Βουλή. Δεν δικαιούσθε να διακόπτετε κατ' αυτόν τον τρόπο.</p>
          <p>Καθίστε κάτω, επιτέλους! Δεν μπορεί να νομοθετεί η Βουλή κατ' αυτόν τον τρόπο.</p>
        </speech>
        <speech by="ioannis_barbitsiotis" eId="debate_1993-12-01_speech_476">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, ο κ. Κεδίκογλου έχει μάθει δύο τρόπους...</p>
        </speech>
        <speech by="panagiotis_kritikos" eId="debate_1993-12-01_speech_477">
          <from>Παναγιώτης Κρητικός</from>
          <p>Όχι και εσείς! Θα παρακαλέσω να αφήσετε τον σχολιασμό. Το Προεδρείο είναι σε θέση εδώ να κάνει τις παρατηρήσεις του και τις παρεμβάσεις του...</p>
        </speech>
        <speech by="ioannis_barbitsiotis" eId="debate_1993-12-01_speech_478">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Αμφιβάλλω εάν είναι σε τόση καλή θέση.</p>
        </speech>
        <speech by="panagiotis_kritikos" eId="debate_1993-12-01_speech_479">
          <from>Παναγιώτης Κρητικός</from>
          <p>Να μην αμφιβάλετε καθόλου. Παρά το γεγονός ότι από πολλές πλευρές δεν βοηθείται το Προεδρείο, κάνει το καθήκον του.</p>
        </speech>
        <speech by="ioannis_barbitsiotis" eId="debate_1993-12-01_speech_480">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Θα ήθελα επίσης να πω ότι δεν μας δόθηκε απάντηση στο κρίσιμο ερώτημα, πόσοι θα επανέλθουν. Μας λένε, Υπουργός και Υφυπουργός "περιορισμένος αριθμός". Μα, το "περιορισμένος αριθμός", κύριε Πρόεδρε, είναι μία φυσαρμόνικα. Όπως θέλουμε τον ερμηνεύουμε τον "περιορισμένο αριθμό". Και πέραν αυτού, το εξάμηνο που θα ισχύσει το νομοσχέδιο σημαίνει ότι η χρήση του δικαιώματος αυτού, το οποίο παρέχει η Βουλή, θα γίνει και κατά τις τακτικές κρίσεις του Μαρτίου.</p>
          <p>Και τελειώνω, κύριε Πρόεδρε, με μία παρατήρηση, για να αποκαταστήσω τα πράγματα ύστερα από μία ατυχέστατη παρέμβαση του κ. Κεδίκογλου.</p>
          <p>Εγώ δεν αναφέρθηκα στα πολιτικά φρονήματα του τέως Αρχηγού ΓΕΕΘΑ, τον οποίο σέβομαι και τιμώ. Απλώς είπα ότι εμείς δεν κάναμε καμία επιλογή ανάλογα με πολιτικά φρονήματα. Είπα ότι εμείς επιλέξαμε αξίους και σαν τέτοιο επιλέξαμε τον Στρατηγό Βερυβάκη. Αλλά ο κ. Κεδίκογλου θέλησε να παρερμηνεύσει και ήταν άστοχο...</p>
        </speech>
        <speech by="georgios_anomeritis" eId="debate_1993-12-01_speech_481">
          <from>ΓΕΩΡΓΙΟΣ ΑΝΩΜΕΡΙΤΗΣ</from>
          <p>...</p>
        </speech>
        <speech by="panagiotis_kritikos" eId="debate_1993-12-01_speech_482">
          <from>Παναγιώτης Κρητικός</from>
          <p>Παρακαλώ, κύριε συνάδελφε.</p>
        </speech>
        <speech by="ioannis_barbitsiotis" eId="debate_1993-12-01_speech_483">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Αφήστε την ευφυΐα, κύριε συνάδελφε. Όποιος είναι τόσον ευφυής, ας ανέβει στο Βήμα και όχι να διακόπτει.</p>
        </speech>
        <speech by="dimitrios_sarris" eId="debate_1993-12-01_speech_484">
          <from>ΔΗΜΗΤΡΙΟΣ ΣΑΡΡΗΣ</from>
          <p>...</p>
        </speech>
        <speech by="panagiotis_kritikos" eId="debate_1993-12-01_speech_485">
          <from>Παναγιώτης Κρητικός</from>
          <p>Κύριε Σαρρή, επιτέλους. Δεν αντιλαμβάνεσθε ότι είμαστε σε προχωρημένη ώρα και πρέπει να ολοκληρωθεί η συζήτηση; Αυτό δεν το αντιλαμβάνεσθε, κύριε συνάδελφε;</p>
        </speech>
        <speech by="ioannis_barbitsiotis" eId="debate_1993-12-01_speech_486">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Ανεβείτε στο Βήμα να σας αντικρούσω. Αλλά η μέθοδος των ψιθυριστών ανθεί μεταξύ ορισμένων από σας κύριοι συνάδελφοι.</p>
        </speech>
        <speech by="panagiotis_kritikos" eId="debate_1993-12-01_speech_487">
          <from>Παναγιώτης Κρητικός</from>
          <p>Θα παρακαλέσω να ολοκληρώσετε, κύριε Βαρβιτσιώτη.</p>
        </speech>
        <speech by="ioannis_barbitsiotis" eId="debate_1993-12-01_speech_488">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Θα ήθελα να πω λοιπόν, ότι δεν ήταν σωστή αυτή η παρέμβαση του κ. Κεδίκογλου όσον αφορά τον άξιο τέως Αρχηγό ΓΕΕΘΑ, τον οποίο ιδιαίτερα τιμώ.</p>
          <p>Τέλος, κύριε Πρόεδρε, ζητάω από την Κυβέρνηση την υστάτη αυτή ώρα να μας πει έστω τάξη μεγέθους του "περιορισμένου αριθμού". Είναι απαράδεκτο αυτό που ζητάει, την εν λευκώ εξουσιοδότηση της Βουλής. Είναι πρωτοφανές αυτό, το οποίο γίνεται. Και παρακαλώ έστω αυτήν την ώρα...</p>
        </speech>
        <speech by="mosxos_gikonoglou" eId="debate_1993-12-01_speech_489">
          <from>ΜΟΣΧΟΣ ΓΙΚΟΝΟΓΛΟΥ</from>
          <p>Κύριε Πρόεδρε, θα εφαρμοσθεί ο Κανονισμός;</p>
        </speech>
        <speech by="panagiotis_kritikos" eId="debate_1993-12-01_speech_490">
          <from>Παναγιώτης Κρητικός</from>
          <p>Τελείωσε ο χρόνος σας και θα παρακαλέσω να ολοκληρώσετε.</p>
        </speech>
        <speech by="ioannis_barbitsiotis" eId="debate_1993-12-01_speech_491">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Μισό λεπτό.</p>
        </speech>
        <speech by="panagiotis_kritikos" eId="debate_1993-12-01_speech_492">
          <from>Παναγιώτης Κρητικός</from>
          <p>Όχι, μισό λεπτό, αν θέλετε να τριτολογήσετε. Αν θέλετε να τηρήσουμε τον Κανονισμό, όχι έτσι με παραβίαση.</p>
        </speech>
        <speech by="ioannis_barbitsiotis" eId="debate_1993-12-01_speech_493">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, τις διακοπές, τις οποίες εσείς επιτρέπατε, τις υπολογίσατε;</p>
        </speech>
        <speech by="panagiotis_kritikos" eId="debate_1993-12-01_speech_494">
          <from>Παναγιώτης Κρητικός</from>
          <p>Τις μέτρησα. Και εκείνες που προκαλέσατε εσείς ο ίδιος, οι οποίες δεν λαμβάνονται υπόψη.</p>
        </speech>
        <speech by="ioannis_barbitsiotis" eId="debate_1993-12-01_speech_495">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Δεν προκάλεσα καμία, κύριε Πρόεδρε.</p>
        </speech>
        <speech by="panagiotis_kritikos" eId="debate_1993-12-01_speech_496">
          <from>Παναγιώτης Κρητικός</from>
          <p>Θα παρακαλέσω να ολοκληρώσετε.</p>
        </speech>
        <speech by="ioannis_barbitsiotis" eId="debate_1993-12-01_speech_497">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, έχετε πείρα στο Προεδρείο και θα πρέπει να ξέρετε ότι δεν προκαλώ διακοπές. Προκαλούμαι μονίμως.</p>
          <p>Τελειώνω με μια φράση, γιατί είμαι βέβαιος ότι οδηγούμεθα σε έναν ολισθηρό δρόμο. Ας ελπίζουμε, ότι ο ολισθηρός αυτός δρόμος θα είναι όσο το δυνατόν περιορισμένος.</p>
        </speech>
        <speech by="panagiotis_kritikos" eId="debate_1993-12-01_speech_498">
          <from>Παναγιώτης Κρητικός</from>
          <p>Κηρύσσεται περαιωμένη η συζήτηση επί της αρχής του νομοσχεδίου.</p>
        </speech>
        <speech by="basilis_kedikoglou" eId="debate_1993-12-01_speech_499">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Πρόεδρε, το λόγο επί προσωπικού.</p>
        </speech>
        <speech by="panagiotis_kritikos" eId="debate_1993-12-01_speech_500">
          <from>Παναγιώτης Κρητικός</from>
          <p>Ορίστε.</p>
        </speech>
        <speech by="basilis_kedikoglou" eId="debate_1993-12-01_speech_501">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Εγώ δεν έθεσα σε καμιά περίπτωση υπό αμφισβήτηση τις ικανότητες του κ. Βερυβάκη. Είπα ότι και στο τελευταίο μέλος του ΠΑΣΟΚ δεν υπήρχε η αντίληψη, ότι ο κ. Βερυβάκης είχε κάποια σχέση με την πολιτική κοινωνική και ιδεολογική θέση του ΠΑΣΟΚ.</p>
          <p>Αντί ο κ. Βαρβιτσιώτης να μας πει πώς επιτρέπει και πώς δέχεται ένας υπαρχηγός να προσβάλει τη γνώμη του Ελληνικού Λαού και να παραιτείται, να προσβάλει πολιτικές ηγεσίες και πολιτικό κόσμο, έναν κόσμο που προσέφερε ομοψυχία, ενότητα...</p>
        </speech>
        <speech by="panagiotis_kritikos" eId="debate_1993-12-01_speech_502">
          <from>Παναγιώτης Κρητικός</from>
          <p>Τελειώσατε, κύριε Κεδίκογλου.</p>
        </speech>
        <speech by="alexandros_papadoggonas" eId="debate_1993-12-01_speech_503">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Δεν έχει δικαίωμα να παραιτηθεί, κύριε Κεδίκογλου;</p>
        </speech>
        <speech by="basilis_kedikoglou" eId="debate_1993-12-01_speech_504">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Παραιτήθηκε γιατί άλλαξε η πλειοψηφία.</p>
        </speech>
        <speech by="panagiotis_kritikos" eId="debate_1993-12-01_speech_505">
          <from>Παναγιώτης Κρητικός</from>
          <p>Παρακαλώ να μην καταχωρούνται οι διακοπές.</p>
          <p>Κύριοι συνάδελφοι θα παρακαλέσω να προχωρήσει αυτή η συζήτηση.</p>
          <p>Λυπάμαι γιατί ενώ συζητούνται ύψιστα θέματα σε ένα νομοσχέδιο τεράστιας σημασίας για τις Ένοπλες Δυνάμεις μας εκτρέπουμε τη συζήτηση. Λυπάμαι για τις αναφορές αυτού του είδους που δεν τιμούν το Κοινοβούλιο αυτήν την ώρα.</p>
          <p>Ο κ. Μπαντουβάς έχει το λόγο.</p>
        </speech>
        <speech by="konstantinos_mpantoubas" eId="debate_1993-12-01_speech_506">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Η αποψινή συνεδρίαση ήταν μια ακόμα ήττα της Νέας Δημοκρατίας αυτήν τη φορά όχι εκτός, αλλά εντός της Βουλής. Είναι προσφιλής ο τρόπος και συνηθίζεται πολύ από το χώρο αυτό όταν χάνουν μάχες να δημιουργούν ένα κλίμα σύγχυσης για να διασκεδάσουν τις εντυπώσεις.</p>
          <p>Στην προσπάθειά τους αυτή δεν δίστασαν να παραποιήσουν και την ιστορική αλήθεια και πραγματικότητα. Αν θέλουν να απονείμουμε εδώ ιστορική Δικαιοσύνη να ζητήσουν να οριστεί μια συνεδρίαση και να συζητήσουμε για τις ευθύνες που φέρουν για τα απώτερα εκείνα ιστορικά γεγονότα οι διάφορες Παρατάξεις και ο χώρος ο δικός τους.</p>
          <p>Θα ήθελα να πω ότι οφείλουμε περισσότερο σεβασμό στα ιερά και όσια αυτού του Τόπου, και σε ορισμένα ονόματα τα οποία ήδη βρίσκονται στο βάθρο των καταξιωμένων δημοσίων ανδρών, οι οποίοι ανάλωσαν τη ζωή τους προσφέροντας τον εαυτό τους και τις υπηρεσίες τους σε κρίσιμες για το Έθνος συνθήκες με συνέπεια κι' αποτελεσματικότητα.</p>
          <p>Όσον αφορά το θέμα των αεροπόρων στο οποίο ανεφέρθησαν ας ζητήσουν ευθύνες στον ΙΔΕΑ και στον ιδρυτή του. Ας αναζητήσουν ευθύνες στο χώρο εκείνο ο οποίος δεν εδίστασε ποτέ στο βωμό του στενού κομματικού συμφέροντος να σφαγιάσει ευρύτερα συμφέροντα αυτού του Τόπου, τα οποία πολλές φορές δυστυχώς είχαν σχέση ακόμη και με την εθνική μας πορεία. Αλήθεια χρειάζεται -και δεν θα ήθελα να</p>
          <p>χρησιμοποιήσω μη δόκιμη έκφραση-μεγάλη ασέβεια προς την αλήθεια και την ιστορία, όταν χρησιμοποιούνται τέτοιοι ισχυρισμοί και τέτοιες εκφράσεις στην Αίθουσα αυτή από το χώρο εκείνο, ο οποίος πραγματικά έχει διαλύσει επί σειρά 10ετιών τον τόσο νευραλγικό και ευαίσθητο για τα εθνικά μας θέματα χώρο των Ενόπλων Δυνάμεων. Κύριε Πρόεδρε, θα ήθελα επίσης να πω, ότι για το Σοφοκλή Βενιζέλο ειπώθηκε πως αν δεν πέθαινε δεν θα φθάναμε στη δικτατορία της 21ης Απριλίου 1967.</p>
          <p>Ήταν ένα άτομο, που ήταν κοινής αποδοχής στο χώρο των Ενόπλων Δυνάμεων και οφείλουμε μετά το θάνατό του περισσότερο σεβασμό, όπως επίσης για μία καταξιωμένη στη συνείδηση του Ελληνικού Λαού και σε όλες τις Πτέρυγες αυτής της Αιθούσης προσωπικότητα, όπως υπήρξε η προσωπικότης του Γεωργίου Μαύρου. Όμως δεν είναι ώρα αναμόχλευσης του παρελθόντος.</p>
          <p>Γιατί, κύριε Υπουργέ, διστάζετε να πείτε ότι αυτό το νομοσχέδιο θα το εφαρμόσετε σε όποιο εύρος επιβάλλουν τα εθνικά συμφέροντα και τα συμφέροντα των Ενόπλων Δυνάμεων; Ο Ελληνικός Λαός μας ψήφισε, για να τον κυβερνήσουμε και σ' αυτόν θα λογοδοτήσουμε, αν θα το εφαρμόσουμε εν ευρεία ή εν στενή εννοία. Σ' αυτόν θα λογοδοτήσουμε, που είναι το μεγάλο αφεντικό και όχι στη Νέα Δημοκρατία.</p>
          <p>Θέλουν να γίνουν μάντεις; Προβλέπουν ποιο θα είναι το εύρος υλοποίησης αυτού του νομοσχεδίου. Θα κάνουμε αυτό που εμείς νομίζουμε για το εθνικό συμφέρον και για την πορεία των Ενόπλων Δυνάμεων. Και θα λογοδοτήσουμε σ' εκείνον που μας τοποθέτησε σ' αυτά τα έδρανα, στον Ελληνικό Λαό. Δεν έχετε αντιληφθεί πού οφείλεται αυτή η τελευταία τροπή της συζήτησης; Η Νέα Δημοκρατία έχει φθαρεί στη συνείδηση του ηγετικού, στελεχιακού δυναμικού των Ενόπλων Δυνάμεων. Όταν άρχισε να περνά η Ν.Δ την θεωρία, ότι δεν μπορούμε να ακολουθήσουμε την Τουρκία σ' αυτήν τη φρενήρη κούρσα των πολεμικών δαπανών, και θα πρέπει να εναποθέσουμε την εθνική μας ασφάλεια και προοπτική στους διεθνείς οργανισμούς, αυτό ήταν κύρια που τραυμάτισε καίρια τη φιλοτιμία των Ελλήνων αξιωματικών και δημιούργησε ανησυχίες για το μέλλον αυτού του Τόπου. Ήδη η θέση της Νέας Δημοκρατίας στη συνείδηση των αξιωματικών μας βρίσκεται σε πολύ χαμηλό σημείο. Και βεβαίως προσπαθούν με αυτόν τον τρόπο, έχουν αναθέσει σε ειδικό αξιωματικό, ο οποίος περιέρχεται τους ανωτάτους αξιωματικούς και τους παρακινεί να υποβάλουν τις παραιτήσεις τους, σ' αυτήν τη φάση να θυσιαστεί και πάλι το ευρύτερο συμφέρον του στρατού και του Έθνους στο τραπέζι του στενού κομματικού συμφέροντος. Και στα πλαίσια αυτής της δραστηριότητας επισυμβαίνουν και αυτά τα οποία βλέπουμε καθημερινώς με την παραίτηση του κυρίου Αρχηγού του ΓΕΝ ή και άλλων, που ενδεχομένως σκέπτονται να παραιτηθούν. Αυτή είναι η πραγματικότητα.</p>
          <p>Κύριε Υπουργέ, υπενθυμίστε ότι ενώ στον Ελληνικό Λαό οι προοδευτικές δυνάμεις της Χώρας αντιπροσωπεύουν το 70%. Στις Ένοπλες Δυνάμεις οι Νεοδημοκράτες είχαν σαρώσει τα πάντα και δεν υπήρχε ούτε για δείγμα κάθετα και οριζόντια αξιωματικός, που να είναι φίλα προσκείμενος...προς εμάς.</p>
        </speech>
        <speech by="panagiotis_kritikos" eId="debate_1993-12-01_speech_507">
          <from>Παναγιώτης Κρητικός</from>
          <p>Τελείωσε ο χρόνος σας, κύριε Μπαντουβά. Θα παρακαλέσω να τελειώσουμε.</p>
        </speech>
        <speech by="konstantinos_mpantoubas" eId="debate_1993-12-01_speech_508">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Ναι, κύριε Πρόεδρε, αλλά ορισμένα πράγματα πρέπει να μπουν στη θέση τους.</p>
        </speech>
        <speech by="ioannis_barbitsiotis" eId="debate_1993-12-01_speech_509">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, παρακαλώ το λόγο.</p>
        </speech>
        <speech by="panagiotis_kritikos" eId="debate_1993-12-01_speech_510">
          <from>Παναγιώτης Κρητικός</from>
          <p>Ορίστε, κύριε Βαρβιτσιώτη. Θέλετε να τριτολογήσετε; Να τριτολογήσετε.</p>
        </speech>
        <speech by="ioannis_barbitsiotis" eId="debate_1993-12-01_speech_511">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Βεβαίως, θέλω να τριτολογήσω, μετά από τα όσα είπε ο κ. Μπαντουβάς.</p>
          <p>Πράγματι, έμεινα κατάπληκτος από τη θεωρία που ανέπτυξε, την οποία πρώτη φορά άκουσα, γιατί δεν έχει διατυπωθεί από κανέναν, ότι δηλαδή εν όψει των εξοπλισμών της Τουρκίας, πρέπει να υποβαθμιστεί η άμυνά μας και να απευθυνθούμε στους διεθνείς οργανισμούς. Πρώτη φορά ακούω αυτήν τη θεωρία.</p>
        </speech>
        <speech by="konstantinos_mpantoubas" eId="debate_1993-12-01_speech_512">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Δεν είπα αυτό. Φαίνεται, κύριε Βαρβιτσιώτη, ότι απόψε έχετε πρόβλημα ακοής. Μην παραποιείτε αυτά που λέω.</p>
        </speech>
        <speech by="panagiotis_kritikos" eId="debate_1993-12-01_speech_513">
          <from>Παναγιώτης Κρητικός</from>
          <p>Παρακαλώ, κύριε συνάδελφε, μη διακόπτετε χωρίς την άδεια του Προεδρείου. Υπάρχει και Προεδρείο εδώ. Τι είναι αυτό το πράγμα!</p>
        </speech>
        <speech by="ioannis_barbitsiotis" eId="debate_1993-12-01_speech_514">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Δεν έχετε αντιληφθεί, κύριε Πρόεδρε, ότι σας έχουν καταργήσει οι συνάδελφοί σας;</p>
        </speech>
        <speech by="panagiotis_kritikos" eId="debate_1993-12-01_speech_515">
          <from>Παναγιώτης Κρητικός</from>
          <p>Δεν έχουν καταργήσει κανέναν. Αφήστε τα αυτά.</p>
        </speech>
        <speech by="ioannis_barbitsiotis" eId="debate_1993-12-01_speech_516">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Η θεωρία του κ. Μπαντουβά είναι πρωτοφανής.</p>
        </speech>
        <speech by="konstantinos_mpantoubas" eId="debate_1993-12-01_speech_517">
          <from>ΚΩΝΣΤΑΝΤΙΝΟΣ ΜΠΑΝΤΟΥΒΑΣ</from>
          <p>Δική σας θεωρία.</p>
        </speech>
        <speech by="panagiotis_kritikos" eId="debate_1993-12-01_speech_518">
          <from>Παναγιώτης Κρητικός</from>
          <p>Να μη γράφεται καμία διακοπή.</p>
        </speech>
        <speech by="ioannis_barbitsiotis" eId="debate_1993-12-01_speech_519">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Πρώτη φορά την ακούσαμε και βεβαίως δεν είναι η θεωρία, την οποία εφαρμόσαμε επί 3,5 χρόνια στο Υπουργείο Εθνικής Αμύνης, γιατί εξοπλίσαμε τις Ένοπλες Δυνάμεις σε τέτοιο βαθμό, ώστε να αισθάνεται ο Ελληνικός Λαός υπερήφανος. Και βεβαίως αυτό το επίτευγμα κανείς δεν μπορεί να το αμφισβητήσει, πλην όμως, κύριε Πρόεδρε, ο εξοπλισμός των Ενόπλων Δυνάμεων, ο οποίος επιτεύχθηκε, δεν είναι από μόνος ικανός να δημιουργήσει το αξιόμαχο. Χρειάζεται και ηθικό ακμαίο των Ελλήνων αξιωματικών. Το ηθικό ακμαίο φοβάμαι ότι θα καταρρακωθεί με το νομοσχέδιο αυτό.</p>
          <p>Όσον αφορά την παραίτηση του Αρχηγού του Ναυτικού, η παραίτηση απ' ό,τι διάβασα στις εφημερίδες, υπεβλήθη κανονικά προς τον κύριο Υπουργό Εθνικής Αμύνης.</p>
        </speech>
        <speech by="basilis_kedikoglou" eId="debate_1993-12-01_speech_520">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Δεν είναι προσβλητικό αυτό;</p>
        </speech>
        <speech by="ioannis_barbitsiotis" eId="debate_1993-12-01_speech_521">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Έχω εδώ όλα τα κείμενα των παραιτήσεων, κύριε συνάδελφε.</p>
        </speech>
        <speech by="panagiotis_kritikos" eId="debate_1993-12-01_speech_522">
          <from>Παναγιώτης Κρητικός</from>
          <p>Κύριε Κεδίκογλου, καταδυναστεύετε απόψε το Κοινοβούλιο. Δεν σας ανέχεται πλέον. Από πού αντλείτε το δικαίωμα των αλλεπάλληλων διακοπών; Μόνο από την αυθαιρεσία "δικαιούσθε" να το κάνετε!</p>
        </speech>
        <speech by="ioannis_barbitsiotis" eId="debate_1993-12-01_speech_523">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Λυπάμαι που το λέω, αλλά έχω τα κείμενα των παραιτήσεων που μου υποβλήθηκαν την πρώτη μέρα που ανέλαβα Υπουργός Εθνικής Αμύνης τον Ιούλιο του 1989. Είναι κείμενα που βεβαίως δεν τιμούν τους Έλληνες αξιωματικούς. Διότι το κείμενο ενός Αντιπτεράρχου ο οποίος λέει ότι η Δεξιά δολοφόνησε τον Καποδίστρια, στο κείμενο της παραιτήσεώς του, είναι κείμενο που αν μη τι άλλο, είναι κατάπτυστο. Θα πρέπει να συμφωνήσετε μ' αυτό. Υπάρχουν κείμενα παραιτήσεων που επεστράφησαν ως απαράδεκτα από τους τότε αρχηγούς των επιτελείων. Και μιλάτε επειδή ο έντιμος Αρχηγός του Ναυτικού υπέβαλε την παραίτησή του ότι αποτελεί προσβολή του Ελληνικού Λαού;</p>
          <p>Αυτά είναι πρωτοφανή πράγματα και σας παρακαλώ πολύ, όταν μιλάτε για ανωτάτους αξιωματικούς, να είστε πιο προσεκτικός.</p>
        </speech>
        <speech by="panagiotis_kritikos" eId="debate_1993-12-01_speech_524">
          <from>Παναγιώτης Κρητικός</from>
          <p>Κηρύσσεται περαιωμένη η συζήτηση επί της αρχής του νομοσχεδίου "Επαναφορά στην κατάσταση της ενέργειας ανωτάτων αξιωματικών των Ενόπλων Δυνάμεων". Ερωτάται το Σώμα γίνεται δεκτό επί της αρχής το νομοσχέδιο αυτό;</p>
        </speech>
        <speech by="bouleutis/es" eId="debate_1993-12-01_speech_525">
          <from>βουλευτης/ες</from>
          <p>Δεκτό, δεκτό.</p>
        </speech>
        <speech by="alexandros_papadoggonas" eId="debate_1993-12-01_speech_526">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Κατά πλειοψηφία.</p>
        </speech>
        <speech by="panagiotis_kritikos" eId="debate_1993-12-01_speech_527">
          <from>Παναγιώτης Κρητικός</from>
          <p>Συνεπώς το νομοσχέδιο του Υπουργείου Εθνικής Άμυνας "Επαναφορά στην κατάσταση της ενέργειας ανωτάτων αξιωματικών των Ενόπλων Δυνάμεων", έγινε δεκτό επί της αρχής, κατά πλειοψηφία.</p>
          <p>Εισερχόμαστε στη συζήτηση του άρθρου 1.</p>
          <p>Επί του άρθρου 1, επιθυμεί κανείς εκ των εισηγητών να ομιλήσει;</p>
          <p>Επιθυμεί ο εισηγητής της Πλειοψηφίας να ομιλήσει;</p>
        </speech>
        <speech by="kuriakos_spuriounis" eId="debate_1993-12-01_speech_528">
          <from>ΚΥΡΙΑΚΟΣ ΣΠΥΡΙΟΥΝΗΣ</from>
          <p>Όχι.</p>
        </speech>
        <speech by="panagiotis_kritikos" eId="debate_1993-12-01_speech_529">
          <from>Παναγιώτης Κρητικός</from>
          <p>Ο κ. Σταθόπουλος έχει το λόγο.</p>
        </speech>
        <speech by="ioannis_stathopoulos" eId="debate_1993-12-01_speech_530">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Κύριε Πρόεδρε, ο κύριος</p>
          <p>Υπουργός καίτοι παρεκλήθη ν' απαντήσει κατ' επανάληψη, δεν απάντησε, κάτι το οποίο προβλέπει το άρθρο 1, το μοναδικό άρθρο του νομοσχεδίου. Το προβλέπει όμως και η εισηγητική έκθεση που το επισημάναμε στην πρωτολογία μας. Ομιλεί περί περιορισμένου αριθμού επαναφερομένων η έκθεση, αλλά το κείμενο του νομοσχεδίου δεν ομιλεί περί περιορισμένου αριθμού.</p>
        </speech>
        <speech by="dimitrios_bounatsos" eId="debate_1993-12-01_speech_531">
          <from>ΔΗΜΗΤΡΙΟΣ ΒΟΥΝΑΤΣΟΣ</from>
          <p>Υποφέρω, κύριε Πρόεδρε...</p>
        </speech>
        <speech by="panagiotis_kritikos" eId="debate_1993-12-01_speech_532">
          <from>Παναγιώτης Κρητικός</from>
          <p>Παρακαλώ, ηρεμήστε.</p>
        </speech>
        <speech by="dimitrios_bounatsos" eId="debate_1993-12-01_speech_533">
          <from>ΔΗΜΗΤΡΙΟΣ ΒΟΥΝΑΤΣΟΣ</from>
          <p>Με αυτά που ακούγονται, θ' αναγκασθώ να βγω από την Αίθουσα...</p>
        </speech>
        <speech by="ioannis_stathopoulos" eId="debate_1993-12-01_speech_534">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Δεύτερον, κύριε Πρόεδρε, προβλέπει το νομοσχέδιο ότι εάν δεν υπάρχουν κενές οργανικές θέσεις, παραμένουν υπεράριθμοι. Τι σημαίνει αυτό; Διότι το νομοσχέδιο ομιλεί περί ανάγκης επαναφοράς των αξιωματικών. Ποια είναι η ανάγκη, όταν θα υπάρχουν υπεράριθμοι; Και σ' αυτό το ερώτημά μας δεν απάντησε ο Υπουργός.</p>
          <p>Επίσης, επιμένει ο κύριος Υπουργός στα στοιχεία τα οποία έδωσα να λέει ότι δεν είναι ακριβή. Επαναλαμβάνω, τον διέψευσε ο κ. Κουρής...</p>
        </speech>
        <speech by="nikolaos_kouris" eId="debate_1993-12-01_speech_535">
          <from>ΝΙΚΟΛΑΟΣ ΚΟΥΡΗΣ</from>
          <p>Δεν διέψευσα τον Υπουργό.</p>
        </speech>
        <speech by="ioannis_stathopoulos" eId="debate_1993-12-01_speech_536">
          <from>ΙΩΑΝΝΗΣ ΣΤΑΘΟΠΟΥΛΟΣ</from>
          <p>Προσέξτε τους αριθμούς. Είπα ότι κατά τη διάρκεια του '85-'89, ο μέσος όρος αποστρατειών στρατού ξηράς, ήταν 200. Και σας προκαλώ να διαψεύσετε τους αριθμούς, τους οποίους δεν έχετε. Πρώτα απ' όλα να τους ελέγξετε. Ακόμα είπα το 1990-1993, ο μέσος όρος ήταν 100. Δηλαδή διπλάσιος επί δικής σας διακυβερνήσεως. Και έρχεσθε μετά να μου πείτε, ότι ήταν ο αριθμός των τάξεων ολιγαριθμότερος και ήταν 130 τότε και 100, μετά, δηλαδή 30 περισσότεροι. Εδώ μιλάμε για 100% παραπάνω. Διαψεύστε με λοιπόν.</p>
          <p>Και κάτι άλλο για τον κ. Κεδίκογλου. Λυπάμαι, κύριε Κεδίκογλου, αλλά σας είπα και την άλλη φορά, και ίσως δεν έγινα σαφής, στο τι είναι θεσμός ανακεκλημένων. Δεν είπα εγώ ότι δεν αποστρατεύσατε κανέναν. Γιατί με εμέμφθητε; Δεν είπα κάτι τέτοιο. Είπα ότι εσείς είχατε ανακεκλημένους 98. Επομένως, είναι θέμα ντροπής και για σας, δηλαδή για την Κυβέρνηση του ΠΑΣΟΚ. Ευχαριστώ, κύριε Πρόεδρε.</p>
        </speech>
        <speech by="panagiotis_kritikos" eId="debate_1993-12-01_speech_537">
          <from>Παναγιώτης Κρητικός</from>
          <p>Ο κ. Κόρακας έχει το λόγο.</p>
        </speech>
        <speech by="stratis_korakas" eId="debate_1993-12-01_speech_538">
          <from>ΣΤΡΑΤΗΣ ΚΟΡΑΚΑΣ</from>
          <p>Για μισό λεπτό μόνο, για να υπογραμμίσω κάτι που ήθελα και εγώ να ζητήσω από τον κύριο Υπουργό, αν θέλει να πάρει κάποια θέση.</p>
          <p>Είναι πράγματι αυτό το θέμα του περιορισμένου αριθμού. Μιλήσατε στην ομιλία σας για περιορισμένο αριθμό, ωστόσο όμως δεν μπορώ να καταλάβω γιατί δεν αναφέρεται στο άρθρο. Φυσικά για μας είναι ένα θέμα αρχής, σας εξήγησα. Και επίσης να πω ότι αυτό που λέτε για τις κενές οργανικές θέσεις που θα καταλάβουν οι επανερχόμενοι στο στράτευμα και μέχρι που να υπάρξουν κενές θέσεις να είναι υπεράριθμοι είναι η διάταξη αυτή, κύριε Σταθόπουλε, πιστή αντιγραφή της πράξης του Υπουργικού Συμβουλίου 43, 7.5.90. Είναι η παράγραφος 2.</p>
          <p>Φυσικά δίκιο έχετε να το λέτε, αφού δεν υπάρχουν κενές οργανικές θέσεις, γιατί δεν τους επαναφέρουμε και να μην περιμένουμε πότε θα κενωθούν θέσεις να τους πάρουμε. Το ίδιο θα έπρεπε όμως να διερωτηθείτε και όταν ήσαστε κυβέρνηση.</p>
          <p>Γι αυτό λέω, ότι συνηθίζετε εδώ τα δύο Κόμματα όταν είσθε Αντιπολίτευση αρκετά σωστά πράγματα να λέτε. Το θέμα είναι, ότι τα ξεχνάτε όταν γίνεσθε κυβέρνηση.</p>
        </speech>
        <speech by="panagiotis_kritikos" eId="debate_1993-12-01_speech_539">
          <from>Παναγιώτης Κρητικός</from>
          <p>Ο κ. Παπαδόγγονας έχει το λόγο.</p>
          <p>ΑΛΕΞΑΝΔΡΟΣ ΠΑΠΑΔΟΓΓΟΝΑΣ Ο σκοπός του νομοσχεδίου κατά την έκφραση και των όσων λέγει η εισηγητική έκθεση, αλλά και των όσων ηκούσθησαν από τον κύριο Υπουργό, είναι από ευρύτερο αριθμό αξιωματικών να επιλέξουμε κάποιους αξίους αξιωματικούς προκειμένου να καθέξουν ορισμένες θέσεις.</p>
          <p>Αφ' ης στιγμής συντελεσθεί αυτή η επιλογή από εκεί και πέρα οι υπόλοιποι τι θέλουν να αναμείνουν εκτός οργανικών θέσεων; Διότι αυτό το οποίο θέλατε είναι να δημιουργήσετε έναν ευρύ αριθμό μεταξύ των οποίων θα επιλέξετε. Αφ' ης στιγμής λοιπόν επιλέξατε τι θέλουν τώρα να αναμείνουν οι άλλοι; Και βεβαίως αυτό το οποίο ελέχθη και από τον κ. Σταθόπουλο, εφ όσον στην εισηγητική έκθεση ομιλείτε, περί περιορισμένου αριθμού, θα πρέπει να περιλάβετε και στο άρθρο 1 περιορισμένο αριθμό. Ευχαριστώ.</p>
        </speech>
        <speech by="panagiotis_kritikos" eId="debate_1993-12-01_speech_540">
          <from>Παναγιώτης Κρητικός</from>
          <p>Ο κ. Κεδίκογλου έχει το λόγο.</p>
        </speech>
        <speech by="basilis_kedikoglou" eId="debate_1993-12-01_speech_541">
          <from>ΒΑΣΙΛΗΣ ΚΕΔΙΚΟΓΛΟΥ</from>
          <p>Κύριε Υπουργέ, ήθελα να διευκρινίσω ότι στη διάταξη που ψηφίζουμε περιλαμβάνονται και οι μίνι ταξίαρχοι. Δηλαδή περιλαμβάνονται αυτοί που ως συνταγματάρχαι προήχθησαν στο βαθμό του ταξιάρχου και αποστρατεύθηκαν.</p>
          <p>Δεύτερον, ήθελα να πω στον κ. Βαρβιτσιώτη ότι ο καθένας Αρχηγός μπορεί να παραιτηθεί και είναι τιμητικό να πει η παραίτησή μου στη διάθεση της νέας κυβερνήσεως. Αλλά να εγκαταλείψει και να φύγει λέγοντας, ότι δεν συμφωνώ με την ετυμηγορία του Ελληνικού Λαού και τ' αφήνω όλα και φεύγω, αυτό είναι προσβολή και του Λαού και του πολιτικού κόσμου, που προσέφερε τόσα στη Χώρα.</p>
          <p>Λόγω του χρόνου δεν θα επεκταθώ στο θέμα αυτό, αλλά είναι μια προσβλητική συμπεριφορά προς το Λαό και τον πολιτικό κόσμο.</p>
        </speech>
        <speech by="panagiotis_kritikos" eId="debate_1993-12-01_speech_542">
          <from>Παναγιώτης Κρητικός</from>
          <p>Ο κ. Βουνάτσος έχει το λόγο.</p>
        </speech>
        <speech by="dimitrios_bounatsos" eId="debate_1993-12-01_speech_543">
          <from>ΔΗΜΗΤΡΙΟΣ ΒΟΥΝΑΤΣΟΣ</from>
          <p>Κρίμα που οι μεγάλες και γενναίες κουβέντες προ ημερών, όταν η Βουλή συζητούσε τα δικά της για οικονομία του χρόνου για σοβαρότητα για αναβάθμιση και όλα αυτά τα ηχηρά σήμερα αποδείχνονται μερικές μέρες αργότερα τενεκέδες, κύριε Πρόεδρε.</p>
          <p>Η Βουλή αυτή, τα έδρανα αυτά, ανήκουν σε όλους. Η κατάχρηση του λόγου δια του Κανονισμού, οδηγεί σ' αυτό που οι Ιταλοί είπαν Παρλιαμέντο, δηλαδή, λογάδικο.</p>
          <p>Εάν σήμερα η Βουλή, στις 1 το πρωί, δεν εξήντλησε το ουσιαστικό περιεχόμενο του νομοσχεδίου, ενώ ομίλησαν τόσοι Βουλευτές επί της αρχής του νομοσχεδίου και επί ενός μόνο άρθρου και αν αυτό δεν οδηγεί σε κατάχρηση, δεν ξέρω πώς αλλιώς μπορούμε να το ονομάσουμε.</p>
          <p>Αυτός ο Λαός στις πρόσφατες εκλογές εψήφισε το ΠΑΣΟΚ και του έδωσε εντολή να εφαρμόσει το πρόγραμμά του. Οι παριστάμενοι Υπουργοί, ως εκπρόσωποι της Κυβερνήσεως εισηγούνται ένα νομοσχέδιο. Αυτό το νομοσχέδιο θα περάσει, είτε το θέλει είτε δεν το θέλει η Αντιπολίτευση η μείζων ή η ελάσσων. Να τελειώσουμε κάποτε.</p>
        </speech>
        <speech by="panagiotis_kritikos" eId="debate_1993-12-01_speech_544">
          <from>Παναγιώτης Κρητικός</from>
          <p>Έπρεπε να ζητήσετε το λόγο επί του Κανονισμού για να πείτε αυτά που είπατε, κύριε συνάδελφε.</p>
          <p>Δεν υπάρχει άλλος κύριος συνάδελφος για να πρωτολογήσει.</p>
          <p>Ο κ. Παπαδόγγονας έχει το λόγο για να δευτερολογήσει.</p>
        </speech>
        <speech by="alexandros_papadoggonas" eId="debate_1993-12-01_speech_545">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Αυτό το οποίο ελέχθη από τον κ. Κεδίκογλου, ότι ο Αρχηγός του ΓΕΝ δεν δέχεται την ετυμηγορία του Ελληνικού Λαού, είναι ύβρις για έναν αξιωματικό σαν τον Αρχηγό του ΓΕΝ τον κ. Δρύκο, ο οποίος κατά τη διάρκεια της δικτατορίας είχε συγκεκριμένη αντιδικτατορική δράση, οι δε αρχές του είναι εθνικές και δημοκρατικές. Νομίζω, ότι είναι ανεπίτρεπτο να πούμε ότι ο Αρχηγός του ΓΕΝ δεν δέχεται την ετυμηγορία του Ελληνικού Λαού. Παρητήθη, διότι θεωρεί ότι πρέπει να περατώσει τη σταδιοδρομία του. Το δικαίωμα αυτό δεν μπορεί να του το αφαιρέσει κανείς.</p>
        </speech>
        <speech by="panagiotis_kritikos" eId="debate_1993-12-01_speech_546">
          <from>Παναγιώτης Κρητικός</from>
          <p>Ο κύριος Υπουργός έχει το λόγο.</p>
        </speech>
        <speech by="gerasimos_arsenis" eId="debate_1993-12-01_speech_547">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Κύριε Πρόεδρε, πρόσφατα έγινε μία άκομψη προσπάθεια από τους συναδέλφους της Νέας Δημοκρατίας, να δημιουργήσουν ένα επικίνδυνο κλίμα στις Ένοπλες Δυνάμεις. Επαναλαμβάνω αυτά που είπα στην ομιλία μου, ότι η Κυβέρνηση είναι αποφασισμένη,</p>
          <p>στα πλαίσια των αποφάσεων του ΚΥΣΕΑ να επιλέξει τους ανώτατους αξιωματικούς, που θα στελεχώσουν την ηγεσία των Ενόπλων Δυνάμεων και τις καίριες θέσεις, όπου τοποθετούνται αξιωματικοί από το ΚΥΣΕΑ, από τους αξιόλογους αξιωματικούς εν ενεργεία, που διαθέτει σήμερα το στράτευμα, αλλά και από τους αξιόλογους αξιωματικούς, που κακώς απομακρύνθηκαν επί Νέας Δημοκρατίας από το στράτευμα. Για το λόγο αυτό ο αριθμός δεν είναι συγκεκριμένος. Το ΚΥΣΕΑ θα μελετήσει όλους τους σχετικούς φακέλους και θα κρίνει ανάλογα και θα κάνει τις επιλογές του. Έχω όμως δηλώσει τη βούληση της Κυβέρνησης, ο αριθμός αυτών που θα επανέλθουν, να είναι αριθμός περιορισμένος. Πιο συγκεκριμένος δεν μπορώ να είμαι.</p>
          <p>Προσπάθησαν όμως μερικοί συνάδελφοι της Νέας Δημοκρατίας να δημιουργήσουν ένα κλίμα σύγχυσης και ταραχής στις Ένοπλες Δυνάμεις, ότι τάχα αυτοί οι οποίοι ήδη υπηρετούν δεν είναι αξιόλογοι και αξιόμαχοι ή έτσι νομίζει η Κυβέρνηση. Αυτές είναι δικές σας σκέψεις, δικά σας συμπεράσματα, θα μου επιτρέψετε να πω υποβολιμαία. Γιατί είναι ανοικτό μυστικό, ότι στελέχη της Παράταξής σας έχουν πιέσει αξιωματικούς να παραιτηθούν για να δημιουργηθεί ένα κλίμα αναστάτωσης στις Ένοπλες Δυνάμεις. Και είναι προς τιμήν των ανωτάτων αξιωματικών ότι δεν έχουν υποκύψει σε γνωστές πιέσεις που έχετε ασκήσει σε αυτούς.</p>
          <p>Μιλήσατε για την παραίτηση του Αρχηγού του ΓΕΝ. Από πού το ξέρετε αυτό;</p>
        </speech>
        <speech by="ioannis_barbitsiotis" eId="debate_1993-12-01_speech_548">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Από τις εφημερίδες.</p>
        </speech>
        <speech by="gerasimos_arsenis" eId="debate_1993-12-01_speech_549">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Ο Υπουργός Εθνικής Άμυνας δεν έχει κάνει ανακοίνωση επ' αυτού.</p>
        </speech>
        <speech by="alexandros_papadoggonas" eId="debate_1993-12-01_speech_550">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Το διαψεύσατε;</p>
        </speech>
        <speech by="panagiotis_kritikos" eId="debate_1993-12-01_speech_551">
          <from>Παναγιώτης Κρητικός</from>
          <p>Παρακαλώ μη διακόπτετε. Θα απαντήσει ο κύριος Υπουργός.</p>
        </speech>
        <speech by="gerasimos_arsenis" eId="debate_1993-12-01_speech_552">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Θα τα πούμε όλα εδώ.</p>
          <p>Ο Αρχηγός του ΓΕΝ με επισκέφθηκε και μου υπέβαλε την παραίτησή του. Μου είπε, κύριε Υπουργέ, η παραίτηση αυτή να μείνει μυστική και να τη χρησιμοποιήσετε όταν εσείς θέλετε και να μη γίνει καμία διαρροή. Από πού διέρρευσε η παραίτηση;</p>
        </speech>
        <speech by="alexandros_papadoggonas" eId="debate_1993-12-01_speech_553">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Από σας ή από τον Αρχηγό. Δύο το ξέρατε. Ένας από τους δύο.</p>
        </speech>
        <speech by="gerasimos_arsenis" eId="debate_1993-12-01_speech_554">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Να ρωτήσετε τον Αρχηγό, εάν βεβαιώνει την παραίτησή του ή όχι. Από εδώ η διαρροή δεν έχει γίνει.</p>
          <p>Από την ημέρα που παραιτήθηκε ο κ. Σταματογιάννης..</p>
        </speech>
        <speech by="alexandros_papadoggonas" eId="debate_1993-12-01_speech_555">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Από ποιους ;</p>
        </speech>
        <speech by="gerasimos_arsenis" eId="debate_1993-12-01_speech_556">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>... και ξέρετε ποιος είναι ο κ. Σταματογιάννης, έχει γίνει συστηματική προσπάθεια να επηρεαστούν οι ανώτατοι αξιωματικοί για παραιτήσεις. Αποτύχατε, όμως, σε αυτήν την προσπάθειά σας, διότι οι Ένοπλες Δυνάμεις ξέρουν, ότι λειτουργείτε κομματικά και όχι προς το εθνικό συμφέρον.</p>
        </speech>
        <scene>(Χειροκροτήματα από την Πτέρυγα του ΠΑΣΟΚ)
</scene>
        <speech by="alexandros_papadoggonas" eId="debate_1993-12-01_speech_557">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Δεν την δεχόμαστε αυτήν την κατηγορία.</p>
        </speech>
        <speech by="panagiotis_kritikos" eId="debate_1993-12-01_speech_558">
          <from>Παναγιώτης Κρητικός</from>
          <p>Να μην καταχωρούνται οι διακοπές στα Πρακτικά. Καθίστε κάτω, κύριε συνάδελφε.</p>
        </speech>
        <speech by="gerasimos_arsenis" eId="debate_1993-12-01_speech_559">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Και άκουσα το εξής θλιβερό σε αυτήν την Αίθουσα." Ελπίζω", είπε κάποιος από σας, "να μην δοκιμασθεί στο μέλλον το αξιόμαχο των ελληνικών δυνάμεων.</p>
          <p>Τι εννοείτε, κύριε συνάδελφε; Είναι εθνική συμπεριφορά αυτή ; Εγώ ήμουν πολύ προσεκτικός και δεν αναφέρθηκα στο αξιόμαχο των Ενόπλων Δυνάμεων και στην πορεία του, κατά τη διάρκεια που εσείς ήσασταν κυβέρνηση. Σας κάλεσα, όμως, να δείτε τα απόρρητα έγγραφα και έχω καλέσει και τους συναδέλφους να τα δουν. Δεν τα βγάζω στη δημοσιότητα.</p>
          <p>Ένα, όμως, θέλω να σας πω. Όσο αξιόμαχες ήταν οι Ένοπλες Δυνάμεις τον Μάρτιο του 1987, όταν αντιμετώπισαν την κρίση, με κυβέρνηση ΠΑΣΟΚ, τόσο αξιόμαχες θα είναι και στο μέλλον, με κυβέρνηση ΠΑΣΟΚ. Κομματισμός δεν υπάρχει.</p>
        </speech>
        <scene>(Χειροκροτήματα από την Πτέρυγα του ΠΑΣΟΚ)
</scene>
        <speech by="alexandros_papadoggonas" eId="debate_1993-12-01_speech_560">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>...Υπάρχουν αναφορές ανωτάτων Αξ/κων για το πόσο ήσαν αξιόμαχες οι Ε.Δ. το 1987.</p>
        </speech>
        <speech by="panagiotis_kritikos" eId="debate_1993-12-01_speech_561">
          <from>Παναγιώτης Κρητικός</from>
          <p>Δεν θα καταχωρούνται οι διακοπές σας κύριε συνάδελφε. Έχω δώσει εντολή στα Πρακτικά. Δεν μπορείτε να διακόπτετε με αυτό τον τρόπο κάθε τόσο. Υπάρχει και διαδικασία.</p>
        </speech>
        <speech by="gerasimos_arsenis" eId="debate_1993-12-01_speech_562">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Μικρόψυχες αντιπαραθέσεις δεν μπορούν να γίνουν εδώ. Το νομοσχέδιο, που κατατίθεται στη Βουλή για να ψηφισθεί, είναι για να αποκαταστήσει αυτήν την ανωμαλία την οποία εσείς έχετε επιφέρει.</p>
        </speech>
        <speech by="alexandros_papadoggonas" eId="debate_1993-12-01_speech_563">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>...</p>
        </speech>
        <speech by="gerasimos_arsenis" eId="debate_1993-12-01_speech_564">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Είναι η τελευταία φορά που θα αναγκασθεί η Βουλή να περάσει τέτοια νομοθετήματα, γιατί μετά την αποκατάσταση της ομαλότητας το στράτευμα επιτέλους θα κυβερνηθεί αξιοκρατικά και θα αναβαθμισθεί το αξιόμαχο των Ενόπλων Δυνάμεων. Ευχαριστώ.</p>
        </speech>
        <scene>(Χειροκροτήματα από την Πτέρυγα του ΠΑΣΟΚ)
</scene>
        <speech by="panagiotis_kritikos" eId="debate_1993-12-01_speech_565">
          <from>Παναγιώτης Κρητικός</from>
          <p>Ο κ. Βαρβιτσιώτης, ως Κοινοβουλευτικός Εκπρόσωπος της Νέας Δημοκρατίας έχει το λόγο.</p>
        </speech>
        <speech by="ioannis_barbitsiotis" eId="debate_1993-12-01_speech_566">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Κύριε Πρόεδρε, διερωτήθηκε ο κύριος Υπουργός Εθνικής Αμύνης, πού πληροφορηθήκαμε την παραίτηση του Αρχηγού του ΓΕΝ. Την πληροφορηθήκαμε από την εφημερίδα εκείνη, στην οποία αποκλειστικά δίνει συνεντεύξεις, αγνοώντας όλα τα άλλα μέσα μαζικής ενημερώσεως.</p>
        </speech>
        <speech by="gerasimos_arsenis" eId="debate_1993-12-01_speech_567">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Την ΑΠΟΓΕΥΜΑΤΙΝΗ εννοείτε;</p>
        </speech>
        <speech by="ioannis_barbitsiotis" eId="debate_1993-12-01_speech_568">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Όχι, εννοώ τα ΝΕΑ, κύριε Υπουργέ.</p>
        </speech>
        <speech by="gerasimos_arsenis" eId="debate_1993-12-01_speech_569">
          <from>ΓΕΡΑΣΙΜΟΣ ΑΡΣΕΝΗΣ</from>
          <p>Η ΑΠΟΓΕΥΜΑΤΙΝΗ το ανέφερε.</p>
          <p>Να ρωτήσετε τον κ. Δρούγο.</p>
        </speech>
        <speech by="panagiotis_kritikos" eId="debate_1993-12-01_speech_570">
          <from>Παναγιώτης Κρητικός</from>
          <p>Παρακαλώ ,μη διακόπτετε.</p>
        </speech>
        <speech by="ioannis_barbitsiotis" eId="debate_1993-12-01_speech_571">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Εκεί τη δώσατε εσείς; Εγώ τη διάβασα στην εφημερίδα που δίνετε εσείς αποκλειστικά τις συνεντεύξεις σας. Άρα, είναι αξιόπιστη πηγή.</p>
          <p>Δεύτερον, ο κύριος Υπουργός είπε, ότι προσπάθησα να ενσπείρω ζιζάνια μεταξύ των αξιωματικών, λέγοντας ότι έβαλα στο στόμα του, τη φράση ότι δεν υπάρχουν ικανοί αξιωματικοί για να διοικήσουν το στράτευμα.</p>
          <p>Μα, το λέει ο ίδιος, όπως προκύπτει από το πρακτικό της Διαρκούς επιτροπής. Τι λέει ο κύριος Υπουργός Εθνικής Αμύνης; Λέει " το νομοσχέδιο αυτό έρχεται για να αποκαταστήσει μία ανώμαλη κατάσταση που υπάρχει σήμερα στο στράτευμα, που ήταν αποτέλεσμα των πολιτικών επιλογών της προηγουμένης κυβερνήσεως ".</p>
          <p>Τι θέλετε να λέει παραπάνω, κύριε Πρόεδρε;</p>
        </speech>
        <speech by="alexandros_papadoggonas" eId="debate_1993-12-01_speech_572">
          <from>ΑΛΕΞΑΝΔΡΟΣ ΠΑΠΑΔΟΓΓΟΝΑΣ</from>
          <p>Αυτό τα λέει όλα.</p>
        </speech>
        <speech by="ioannis_barbitsiotis" eId="debate_1993-12-01_speech_573">
          <from>ΙΩΑΝΝΗΣ ΒΑΡΒΙΤΣΙΩΤΗΣ</from>
          <p>Ελληνικά γνωρίζουμε και γραφή και ανάγνωση και στοιχειώδες μυαλό διαθέτουμε. Αυτή η φράση, την οποία είπε ο κύριος Υπουργός κατά την συζήτηση στη Διαρκή κοινοβουλευτική επιτροπή, καλύπτει πλήρως το θέμα και είναι ακριβώς αυτό το οποίο είπα.</p>
          <p>Είπε επίσης ο κύριος Υπουργός, αναφερόμενος σε κάποιον από εμάς - ο κάποιος ήμουν εγώ- ότι είπα σε μία αποστροφή του λόγου μου, ότι εύχομαι να μην δοκιμασθεί στο μέλλον το αξιόμαχο των Ενόπλων Δυνάμεων.</p>
          <p>Το είπα αυτό, κύριε Πρόεδρε και το επαναλαμβάνω. Είναι τέτοιο το πλήγμα που επιφέρεται στο ηθικό του στρατεύματος - και όταν λέω του στρατεύματος εννοώ των Ενόπλων Δυνάμεων- με το νομοσχέδιο αυτό, που θα είναι ένα πλήγμα διαρκές, ένα πλήγμα βαρύτατο, το οποίο θα έχει ουσιαστική επίδραση στο ηθικό.</p>
          <p>Γι' αυτόν ακριβώς το λόγο είπα τη φράση, την οποία μνημόνευσε ο κύριος Υπουργός Εθνικής Αμύνης.</p>
          <p>Όσον αφορά το τι πράξαμε τα 3,5 χρόνια στις Ένοπλες Δυνάμεις, τα είπαμε, κύριε Πρόεδρε. Είπαμε πόσο αξιοκρατικά έγιναν οι κρίσεις. Είπαμε τους αριθμούς, είπαμε τι είχε γίνει</p>
          <p>την οκταετία του ΠΑΣΟΚ. Ένα πράγμα δεν είπαμε, διότι δεν ήταν της παρούσης συζητήσεως. Την τεράστια προσπάθεια που έχει γίνει στις Ένοπλες Δυνάμεις στα εξοπλιστικά προγράμματα. Μια προσπάθεια για την οποία πραγματικά, επαναλαμβάνω, πρέπει να αισθάνεται υπερήφανος και ασφαλής ο Ελληνικός Λαός, καθώς και η Παράταξη της Νέας Δημοκρατίας πρέπει να αισθάνεται υπερήφανη για το έργο που έκανε.</p>
        </speech>
        <scene>(Χειροκροτήματα από την Πτέρυγα της Νέας Δημοκρατίας)
</scene>
        <speech by="panagiotis_kritikos" eId="debate_1993-12-01_speech_574">
          <from>Παναγιώτης Κρητικός</from>
          <p>Κηρύσσεται περαιωμένη η συζήτηση επί του άρθρου 1 και ερωτάται το Σώμα, αν γίνεται δεκτό το άρθρο 1.</p>
        </speech>
        <speech by="bouleutis/es" eId="debate_1993-12-01_speech_575">
          <from>βουλευτης/ες</from>
          <p>Δεκτό, δεκτό.</p>
        </speech>
        <speech by="stratis_korakas" eId="debate_1993-12-01_speech_576">
          <from>ΣΤΡΑΤΗΣ ΚΟΡΑΚΑΣ</from>
          <p>Κατά πλειοψηφία.</p>
        </speech>
        <speech by="panagiotis_kritikos" eId="debate_1993-12-01_speech_577">
          <from>Παναγιώτης Κρητικός</from>
          <p>Το άρθρο 1 έγινε δεκτό κατά πλειοψηφία.</p>
          <p>Ερωτάται το Σώμα, αν γίνεται δεκτό το άρθρο 2, που αναφέρεται στην έναρξη ισχύος του νόμου.</p>
        </speech>
        <speech by="bouleutis/es" eId="debate_1993-12-01_speech_578">
          <from>βουλευτης/ες</from>
          <p>Δεκτό, δεκτό.</p>
        </speech>
        <speech by="panagiotis_kritikos" eId="debate_1993-12-01_speech_579">
          <from>Παναγιώτης Κρητικός</from>
          <p>Έγινε δεκτό και το άρθρο 2, που αναφέρεται στην έναρξη ισχύος του νόμου.</p>
          <p>Συνεπώς το νομοσχέδιο του Υπουργείου Εθνικής Άμυνας, "Επαναφορά στην κατάσταση της ενέργειας ανωτάτων αξιωματικών των Ενόπλων Δυνάμεων", έγινε δεκτό κατ' αρχήν και κατ' άρθρο.</p>
          <p>Ερωτάται το Σώμα, αν γίνεται δεκτό το νομοσχέδιο και εις το σύνολο.</p>
        </speech>
        <speech by="bouleutis/es" eId="debate_1993-12-01_speech_580">
          <from>βουλευτης/ες</from>
          <p>Δεκτό, δεκτό.</p>
        </speech>
        <speech by="panagiotis_kritikos" eId="debate_1993-12-01_speech_581">
          <from>Παναγιώτης Κρητικός</from>
          <p>Το νομοσχέδιο έγινε δεκτό και εις το σύνολο.</p>
          <p>Συνεπώς το νομοσχέδιο του Υπουργείου Εθνικής Άμυνας "Επαναφορά στην κατάσταση της ενέργειας ανωτάτων αξιωματικών των Ενόπλων Δυνάμεων" έγινε δεκτό σε μόνη συζήτηση κατ' αρχήν, κατ' άρθρον και εις το σύνολο και έχει ως εξής:</p>
          <p>Άρθρο 1</p>
          <p>1. Για την κάλυψη των υπηρεσιακών αναγκών των Ενόπλων Δυνάμεων με απόφαση του Κυβερνητικού Συμβουλίου Εξωτερικής Πολιτικής και Εθνικής Άμυνας (ΚΥ.Σ.Ε.Α.), που εκδίδεται ύστερα από πρόταση του Υπουργού Εθνικής Άμυνας, μπορεί να επαναφέρονται, εντός έξι μηνών από την ισχύ του παρόντος νόμου, στην κατάσταση της ενέργειας, ως μόνιμοι, ανώτατοι αξιωματικοί των Ενόπλων Δυνάμεων που βρίσκονται σε αποστρατεία.</p>
          <p>2. Οι αξιωματικοί που επαναφέρονται στην κατάσταση της ενέργειας θεωρούνται ότι δεν είχαν απομακρυνθεί ποτέ από τις Ένοπλες Δυνάμεις, ο δε εκτός υπηρεσίας χρόνος λογίζεται ως χρόνος πραγματικής υπηρεσίας για όλες τις περιπτώσεις, εκτός από το δικαίωμα της αναδρομικής λήψης αποδοχών. Οι ανωτέρω επανέρχονται στη θέση που είχαν στην οικεία επετηρίδα και καταλαμβάνουν κενές οργανικές θέσεις.</p>
          <p>Εάν δεν υπάρχουν κενές οργανικές θέσεις, παραμένουν υπεράριθμοι, μέχρις ότου κενωθούν θέσεις τις οποίες και καταλαμβάνουν. Μέχρι την οριστική τοποθέτησή τους είναι στη διάθεση του Υπουργού Εθνικής Άμυνας.</p>
          <p>3. Από την έναρξη της ισχύος του νόμου αυτού καταργείται η διάταξη της παρ. 2 του άρθρου 18 του ν. 1911/1990 (ΦΕΚ 166 Α').</p>
          <p>Άρθρο 2</p>
          <p>Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως.</p>
        </speech>
        <speech by="panagiotis_kritikos" eId="debate_1993-12-01_speech_582">
          <from>Παναγιώτης Κρητικός</from>
          <p>Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την κύρωση υπ' ευθύνη του των Πρακτικών της σημερινής συνεδριάσεως μέχρις αυτού του σημείου.</p>
        </speech>
        <speech by="bouleutis/es" eId="debate_1993-12-01_speech_583">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="panagiotis_kritikos" eId="debate_1993-12-01_speech_584">
          <from>Παναγιώτης Κρητικός</from>
          <p>Παρεσχέθη η ζητηθείσα εξουσιοδότηση.</p>
          <p>Κύριοι συνάδελφοι, έχουν διανεμηθεί τα Πρακτικά της 24ης Νοεμβρίου 1993 και παρακαλώ το Σώμα για την επικύρωσή τους.</p>
        </speech>
        <speech by="bouleutis/es" eId="debate_1993-12-01_speech_585">
          <from>βουλευτης/ες</from>
          <p>Μάλιστα, μάλιστα.</p>
        </speech>
        <speech by="panagiotis_kritikos" eId="debate_1993-12-01_speech_586">
          <from>Παναγιώτης Κρητικός</from>
          <p>Συνεπώς τα Πρακτικά της 24ης Νοεμβρίου 1993 επικυρώθηκαν.</p>
          <p>Κύριοι συνάδελφοι, δέχεστε σε αυτό το σημείο να λύσουμε τη συνεδρίαση;</p>
        </speech>
        <speech by="bouleutis/es" eId="debate_1993-12-01_speech_587">
          <from>βουλευτης/ες</from>
          <p>Μάλιστα, μάλιστα.</p>
          <p>Με τη συναίνεση του Σώματος και ώρα 01.13' λύεται η συνεδρίαση για σήμερα Πέμπτη 2 Δεκεμβρίου 1993 και ώρα 10.00 με αντικείμενο εργασιών του Σώματος νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Δικαιοσύνης, "Τροποποίηση και αντικατάσταση διατάξεων του ν.1756/1988 "Κώδικας Οργανισμού Δικαστηρίων και κατάστασης δικαστικών λειτουργών", του Κώδικα Πολιτικής Δικονομίας, του Ποινικού Κώδικα, του Κώδικα Ποινικής Δικονομίας και άλλες διατάξεις".</p>
          <p>Ο ΠΡΟΕΔΡΟΣ</p>
          <p>ΟΙ ΓΡΑΜΜΑΤΕΙΣ</p>
        </speech>
      </debateSection>
    </debateBody>
  </debate>
</akomaNtoso>
