<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xml:id=""
     type="debate"
     subtype="debate"
     xml:lang="gr">
   <teiHeader>
      <fileDesc>
         <titleStmt>
            <title>Akoma Ntoso: An example of parliamentary debate</title>
         </titleStmt>
         <publicationStmt>
            <authority>CLARIN ERIC</authority>
            <date when="2023-07-07+03:00">7. 7. 2023</date>
         </publicationStmt>
         <sourceDesc>
            <bibl>
               <title type="main">Akoma Ntoso Version 1.0</title>
               <title type="sub">Examples</title>
               <idno type="URI">http://docs.oasis-open.org/legaldocml/akn-core/v1.0/os/part2-specs/examples/</idno>
            </bibl>
            <listRelation type="FRBR" resp="#cobalt">
               <relation ref="http://www.w3.org/1999/02/22-rdf-syntax-ns#type"
                         active="/akn/gr/debate/1994-09-01/1/!main"
                         passive="http://purl.org/vocab/frbr/core#Work"/>
               <relation ref="http://www.w3.org/2002/07/owl#sameAs"
                         active="http://purl.org/vocab/frbr/core#Work"
                         passive="https://w3id.org/akn/ontology/allot/FRBRWork"/>
               <relation ref="http://purl.org/dc/terms/isPartOf"
                         active="/akn/gr/debate/1994-09-01/1/!main"
                         passive="/akn/gr/debate/1994-09-01/1"/>
               <relation name="Generation"
                         ref="http://purl.org/dc/elements/1.1/date"
                         active="/akn/gr/debate/1994-09-01/1/!main"
                         passive="1994-09-01"/>
               <relation ref="http://purl.org/dc/elements/1.1/creator"
                         active=""
                         passive="/akn/gr/debate/1994-09-01/1/!main"/>
               <relation ref="" active="" passive="/akn/gr/debate/1994-09-01/1/!main"/>
               <relation ref="http://purl.org/vocab/frbr/core#Place"
                         active="/akn/gr/debate/1994-09-01/1/!main"
                         passive="http://eulersharp.sourceforge.net/2003/03swap/countries#gr"/>
               <relation active="/akn/gr/debate/1994-09-01/1/!main"
                         ref="http://purl.org/vocab/frbr/core#realization"
                         passive="/akn/gr/debate/1994-09-01/1/gr@1994-09-01/!main"/>
               <relation ref="http://www.w3.org/1999/02/22-rdf-syntax-ns#type"
                         active="/akn/gr/debate/1994-09-01/1/gr@1994-09-01/!main"
                         passive="http://purl.org/vocab/frbr/core#Expression"/>
               <relation ref="http://www.w3.org/2002/07/owl#sameAs"
                         active="http://purl.org/vocab/frbr/core#Expression"
                         passive="https://w3id.org/akn/ontology/allot/FRBRExpression"/>
               <relation ref="http://purl.org/dc/terms/isPartOf"
                         active="/akn/gr/debate/1994-09-01/1/gr@1994-09-01/!main"
                         passive="/akn/gr/debate/1994-09-01/1/gr@1994-09-01"/>
               <relation name="Generation"
                         ref="http://purl.org/dc/elements/1.1/date"
                         active="/akn/gr/debate/1994-09-01/1/gr@1994-09-01/!main"
                         passive="1994-09-01"/>
               <relation ref="http://purl.org/dc/elements/1.1/creator"
                         active=""
                         passive="/akn/gr/debate/1994-09-01/1/gr@1994-09-01/!main"/>
               <relation ref=""
                         active=""
                         passive="/akn/gr/debate/1994-09-01/1/gr@1994-09-01/!main"/>
               <relation ref="http://purl.org/dc/elements/1.1/language"
                         active="/akn/gr/debate/1994-09-01/1/gr@1994-09-01/!main"
                         passive="gr"/>
               <relation active="/akn/gr/debate/1994-09-01/1/gr@1994-09-01/!main"
                         ref="http://purl.org/vocab/frbr/core#embodiment"
                         passive="/akn/gr/debate/1994-09-01/1/gr@1994-09-01/!main"/>
               <relation ref="http://www.w3.org/1999/02/22-rdf-syntax-ns#type"
                         active="/akn/gr/debate/1994-09-01/1/gr@1994-09-01/!main"
                         passive="http://purl.org/vocab/frbr/core#Manifestation"/>
               <relation ref="http://www.w3.org/2002/07/owl#sameAs"
                         active="http://purl.org/vocab/frbr/core#Manifestation"
                         passive="https://w3id.org/akn/ontology/allot/FRBRManifestation"/>
               <relation ref="http://purl.org/dc/terms/isPartOf"
                         active="/akn/gr/debate/1994-09-01/1/gr@1994-09-01/!main"
                         passive="/akn/gr/debate/1994-09-01/1/gr@1994-09-01"/>
               <relation name="Generation"
                         ref="http://purl.org/dc/elements/1.1/date"
                         active="/akn/gr/debate/1994-09-01/1/gr@1994-09-01/!main"
                         passive="1994-09-01"/>
               <relation ref="http://purl.org/dc/elements/1.1/creator"
                         active=""
                         passive="/akn/gr/debate/1994-09-01/1/gr@1994-09-01/!main"/>
               <relation ref=""
                         active=""
                         passive="/akn/gr/debate/1994-09-01/1/gr@1994-09-01/!main"/>
            </listRelation>
         </sourceDesc>
      </fileDesc>
      <profileDesc>
         <settingDesc>
            <setting>
               <name type="country" key="gr"/>
               <date when="1994-09-01"/>
            </setting>
         </settingDesc>
      </profileDesc>
      <encodingDesc>
         <classDecl>
            <taxonomy>
               <desc>
                  <term>TLCRole</term>
               </desc>
               <category xml:id="proedros">
                  <catDesc>
                     <term>ΠΡΟΕΔΡΟΣ</term>
                     <idno type="AKN">/ontology/person/akn/parliament/proedros</idno>
                  </catDesc>
               </category>
            </taxonomy>
         </classDecl>
      </encodingDesc>
      <profileDesc>
         <particDesc>
            <listOrg>
               <org xml:id="greek_parl">
                  <orgName>Greek_Parliament</orgName>
                  <idno type="AKN">/ontology/organization/akn/greek_parl</idno>
               </org>
            </listOrg>
            <listPerson>
               <person xml:id="basileios_basilakakis">
                  <persName>ΒΑΣΙΛΕΙΟΣ ΒΑΣΙΛΑΚΑΚΗΣ</persName>
                  <idno type="AKN">/ontology/person/akn/parliament/basileios_basilakakis</idno>
               </person>
               <person xml:id="stratis_korakas">
                  <persName>ΣΤΡΑΤΗΣ ΚΟΡΑΚΑΣ</persName>
                  <idno type="AKN">/ontology/person/akn/parliament/stratis_korakas</idno>
               </person>
               <person xml:id="panagiotis_n._kritikos">
                  <persName>Παναγιώτης Ν. Κρητικός</persName>
                  <idno type="AKN">/ontology/person/akn/parliament/panagiotis_n._kritikos</idno>
               </person>
               <person xml:id="antonis_skullakos">
                  <persName>ΑΝΤΩΝΗΣ ΣΚΥΛΛΑΚΟΣ</persName>
                  <idno type="AKN">/ontology/person/akn/parliament/antonis_skullakos</idno>
               </person>
               <person xml:id="anastasios_gkonis">
                  <persName>ΑΝΑΣΤΑΣΙΟΣ ΓΚΟΝΗΣ</persName>
                  <idno type="AKN">/ontology/person/akn/parliament/anastasios_gkonis</idno>
               </person>
               <person xml:id="basilis_kedikoglou">
                  <persName>ΒΑΣΙΛΗΣ ΚΕΔΙΚΟΓΛΟΥ</persName>
                  <idno type="AKN">/ontology/person/akn/parliament/basilis_kedikoglou</idno>
               </person>
               <person xml:id="spuros_kaloudis">
                  <persName>ΣΠΥΡΟΣ ΚΑΛΟΥΔΗΣ</persName>
                  <idno type="AKN">/ontology/person/akn/parliament/spuros_kaloudis</idno>
               </person>
               <person xml:id="xristos_rokofullos">
                  <persName>ΧΡΗΣΤΟΣ ΡΟΚΟΦΥΛΛΟΣ</persName>
                  <idno type="AKN">/ontology/person/akn/parliament/xristos_rokofullos</idno>
               </person>
               <person xml:id="georgios_lianis">
                  <persName>ΓΕΩΡΓΙΟΣ ΛΙΑΝΗΣ</persName>
                  <idno type="AKN">/ontology/person/akn/parliament/georgios_lianis</idno>
               </person>
               <person xml:id="athanasios_mikroutsikos">
                  <persName>ΑΘΑΝΑΣΙΟΣ ΜΙΚΡΟΥΤΣΙΚΟΣ</persName>
                  <idno type="AKN">/ontology/person/akn/parliament/athanasios_mikroutsikos</idno>
               </person>
               <person xml:id="foteini_stefanopoulou">
                  <persName>ΦΩΤΕΙΝΗ ΣΤΕΦΑΝΟΠΟΥΛΟΥ</persName>
                  <idno type="AKN">/ontology/person/akn/parliament/foteini_stefanopoulou</idno>
               </person>
               <person xml:id="polloi_bouleutes">
                  <persName>ΠΟΛΛΟΙ ΒΟΥΛΕΥΤΕΣ</persName>
                  <idno type="AKN">/ontology/person/akn/parliament/polloi_bouleutes</idno>
               </person>
               <person xml:id="konstantinos_xatzidimitriou">
                  <persName>ΚΩΝΣΤΑΝΤΙΝΟΣ ΧΑΤΖΗΔΗΜΗΤΡΙΟΥ</persName>
                  <idno type="AKN">/ontology/person/akn/parliament/konstantinos_xatzidimitriou</idno>
               </person>
               <person xml:id="apostolos_kaklamanis">
                  <persName>Απόστολος Κακλαμάνης</persName>
                  <idno type="AKN">/ontology/person/akn/parliament/apostolos_kaklamanis</idno>
               </person>
               <person xml:id="nikolaos_farmakis">
                  <persName>ΝΙΚΟΛΑΟΣ ΦΑΡΜΑΚΗΣ</persName>
                  <idno type="AKN">/ontology/person/akn/parliament/nikolaos_farmakis</idno>
               </person>
               <person xml:id="apostolos_fotiadis">
                  <persName>ΑΠΟΣΤΟΛΟΣ ΦΩΤΙΑΔΗΣ</persName>
                  <idno type="AKN">/ontology/person/akn/parliament/apostolos_fotiadis</idno>
               </person>
               <person xml:id="oloi_oi_bouleutes">
                  <persName>ΟΛΟΙ ΟΙ ΒΟΥΛΕΥΤΕΣ</persName>
                  <idno type="AKN">/ontology/person/akn/parliament/oloi_oi_bouleutes</idno>
               </person>
               <person xml:id="iosif_mixelogiannis">
                  <persName>ΙΩΣΗΦ ΜΙΧΕΛΟΓΙΑΝΝΗΣ</persName>
                  <idno type="AKN">/ontology/person/akn/parliament/iosif_mixelogiannis</idno>
               </person>
               <person xml:id="dimitris_georgakopoulos">
                  <persName>ΔΗΜΗΤΡΗΣ ΓΕΩΡΓΑΚΟΠΟΥΛΟΣ</persName>
                  <idno type="AKN">/ontology/person/akn/parliament/dimitris_georgakopoulos</idno>
               </person>
               <person xml:id="georgios_panagiotopoulos">
                  <persName>ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ</persName>
                  <idno type="AKN">/ontology/person/akn/parliament/georgios_panagiotopoulos</idno>
               </person>
               <person xml:id="dimitrios_alampanos">
                  <persName>ΔΗΜΗΤΡΙΟΣ ΑΛΑΜΠΑΝΟΣ</persName>
                  <idno type="AKN">/ontology/person/akn/parliament/dimitrios_alampanos</idno>
               </person>
               <person xml:id="georgios_anomeritis">
                  <persName>ΓΕΩΡΓΙΟΣ ΑΝΩΜΕΡΙΤΗΣ</persName>
                  <idno type="AKN">/ontology/person/akn/parliament/georgios_anomeritis</idno>
               </person>
               <person xml:id="nikitas_benizelos">
                  <persName>Νικήτας Βενιζέλος</persName>
                  <idno type="AKN">/ontology/person/akn/parliament/nikitas_benizelos</idno>
               </person>
               <person xml:id="konstantinos_pularinos">
                  <persName>ΚΩΝΣΤΑΝΤΙΝΟΣ ΠΥΛΑΡΙΝΟΣ</persName>
                  <idno type="AKN">/ontology/person/akn/parliament/konstantinos_pularinos</idno>
               </person>
               <person xml:id="andreas_lentakis">
                  <persName>ΑΝΔΡΕΑΣ ΛΕΝΤΑΚΗΣ</persName>
                  <idno type="AKN">/ontology/person/akn/parliament/andreas_lentakis</idno>
               </person>
               <person xml:id="alexandros_desullas">
                  <persName>ΑΛΕΞΑΝΔΡΟΣ ΔΕΣΥΛΛΑΣ</persName>
                  <idno type="AKN">/ontology/person/akn/parliament/alexandros_desullas</idno>
               </person>
            </listPerson>
         </particDesc>
         <langUsage>
            <language ident="gr"/>
         </langUsage>
      </profileDesc>
   </teiHeader>
   <text>
      <front>
         <div type="preface">
            <p>Π Ρ Α Κ Τ Ι Κ Α Β Ο Υ Λ Η Σ</p>
            <p>Η’ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)</p>
            <p>Σ Υ Ν Ο Δ Ο Σ Α’ </p>
            <p>ΣΥΝΕΔΡΙΑΣΗ ΡΞΔ’ </p>
            <p>Πέμπτη 1 Σεπτεμβρίου 1994</p>
         </div>
      </front>
      <body>
         <div type="debateSection" subtype="opening">
            <p>Αθήνα, σήμερα την 1η Σεπτεμβρίου 1994, ημέρα Πέμπτη και ώρα 10.40’ , συνήλθε στην Αίθουσα του Βουλευτηρίου η Βουλή σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.</p>
         </div>
         <div type="debateSection" subtype="main_debate_section">
            <u xml:id="debate_1994-09-01_speech_1" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, αρχίζει η συνεδρίαση.</seg>
               <seg>Παρακαλείται ο κ. Αλέξανδρος Δεσύλλας, Βουλευτής Κέρκυρας, να διαβάσει τις αναφορές προς το Σώμα.</seg>
               <seg>Ανακοινώνονται προς το Σώμα από το Βουλευτή Κέρκυρας, κ. Αλέξανδρο Δεσύλλα, τα ακόλουθα:</seg>
               <seg>Α’ ΚΑΤΑΘΕΣΗ ΑΝΑΦΟΡΩΝ</seg>
               <seg>1. Ο Α’ Αντιπρόεδρος της Βουλής και Βουλευτής Πειραιά κ. ΠΑΝΑΓΙΩΤΗΣ Ν. ΚΡΗΤΙΚΟΣ κατέθεσε αναφορά με την οποία η Βιομηχανία Ζαχαροπλαστικής Αρτοποιίας διαμαρτύρεται για το ότι δεν εκρίθη μειοδότης σε δημόσιο μειοδοτικό διαγωνισμό σχετικό με την προμήθεια ειδών κυλικείου.</seg>
               <seg>2. Ο Βουλευτής Ηλείας κ. ΙΩΑΝΝΗΣ ΖΑΦΕΙΡΟΠΟΥΛΟΣ κατέθεσε αναφορά με την οποία το Εργατικό Κέντρο Πύργου Νομού Ηλείας ζητεί την επαναπρόσληψη των απολυθέντων σε κενή θέση του ΕΛΠΑ-Πύργου.</seg>
               <seg>3. Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Κεντρικός Σύνδεσμος Πολυτέκνων Χίου διαμαρτύρεται για την περικοπή του επιδόματος και της σύνταξης της πολύτεκνης μητέρας.</seg>
               <seg>4. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία το Εργατικό Κέντρο Πύργου Νομού Ηλείας ζητεί την επαναπρόσληψη των απολυθέντων σε κενή θέση του ΕΛΤΑ-Πύργου.</seg>
               <seg>5. Ο Βουλευτής Ηλείας κ. ΒΑΣΙΛΕΙΟΣ ΚΟΡΚΟΛΟΠΟΥΛΟΣ κατέθεσε αναφορά με την οποία η κοινότητα Ραχών Ολυμπίας Νομού Ηλείας ζητεί χρηματοδότηση για την αντιμετώπιση των λειτουργικών της εξόδων.</seg>
               <seg>6. Ο Βουλευτής Ηλείας κ. ΙΩΑΝΝΗΣ ΖΑΦΕΙΡΟΠΟΥΛΟΣ κατέθεσε αναφορά με την οποία ο Τοπικός Οργανισμός Εγγείων Βελτιώσεων Πύργου διαμαρτύρεται για τη διακοπή παροχής ηλεκτρικής ενέργειας από τη ΔΕΗ στα αρδευτικά αντλιοστάσια του οργανισμού.</seg>
               <seg>7. Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Αθλητικός Όμιλος "ΑΣΠΙΔΑ" Κρύας Βρύσης Νομού Καρδίτσας ζητεί χρηματοδότηση για την κάλυψη των εξόδων λειτουργίας του.</seg>
               <seg>8. Ο Βουλευτής Χίου κ. ΑΘΑΝΑΣΙΟΣ ΒΑΡΙΝΟΣ κατέθεσε αναφορά με την οποία ο Οίκος Αγάπης νήσου Χίου ζητεί χρηματοδότηση για την αποπεράτωση της ανέγερσης ιδρύματος για ανίατα νοσήματα στη θέση Βαλανάς Νεοχωρίου Χίου.</seg>
               <seg>9. Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία η κοινότητα Ζαγοράς ζητεί οικονομική ενίσχυση για κατασκευή έργων υποδομής.</seg>
               <seg>10. Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Κοινότητα Ξινόβρυσης Νομού Μαγνησίας ζητεί οικονομική ενίσχυση για την κάλυψη των λειτουργικών αναγκών της.</seg>
               <seg>11. Η Βουλευτής Μαγνησίας κυρία ΡΟΔΟΥΛΑ ΖΗΣΗ κατέθεσε αναφορά με την οποία η Ομοσπονδία Συνταξιουχικών Σωματείων Επικουρικού Ταμείου Εταιρειών ζητεί την αύξηση των συντάξεων των μελών της.</seg>
               <seg>12. Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Αγροτικός Παραγωγικός Συνεταιρισμός Νέας Αγχιάλου Νομού Μαγνησίας ζητεί τη ρύθμιση των κτηνοτροφικών χρεών.</seg>
               <seg>13. Ο Βουλευτής Αιτωλ/νίας κ. ΧΡΗΣΤΟΣ ΣΜΥΡΛΗΣ-ΛΙΑΚΑΤΑΣ κατέθεσε αναφορά με την οποία ο Πολιτιστικός Σύλλογος Κλεπάς Ναυπακτίας διαμαρτύρεται για τη ματαίωση του Συνεδρίου φορέων της ορεινής Ναυπακτίας.</seg>
               <seg>14. Ο Βουλευτής Αχαίας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κοινότητα Αιγείρας Νομού Αχαίας ζητεί την αύξηση της αστυνομικής δύναμης στον αστυνομικό σταθμό.</seg>
               <seg>15. Ο Βουλευτής Άρτας κ. ΑΘΑΝΑΣΙΟΣ ΚΟΝΤΑΞΗΣ κατέθεσε αναφορά με την οποία ο Δήμος Αρταίων ζητεί την ένταξη του Νομού Άρτας στις ευνοϊκές αναπτυξιακές ρυθμίσεις του νόμου περί παραμεθορίων περιοχών.</seg>
               <seg>Β’ ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ</seg>
               <seg>1. Στην με αριθμό 2824/6-7-94 ερώτηση δόθηκε με το υπ’ αριθμ. 216/25-8-94 έγγραφο από τον Υπουργό Εμπορικής Ναυτιλίας η ακόλουθη απάντηση:</seg>
               <seg>"Σε απάντηση στη 2824/94 ερώτηση, που κατατέθηκε από</seg>
               <seg>τον Βουλευτή κ. Στ. Στεφανόπουλο, και η οποία αναφέρεται στα λιμενικά έργα νήσου Ψερίμου Νομού Δωδεκανήσου, σας γνωρίζουμε ότι το Λιμενικό Ταμείο Δωδεκανήσου προχωρεί στις διαδικασίες καταγραφής και αποτύπωσης των ζημιών στο κρηπίδωμα, και στη σύνταξη της σχετικής μελέτης αποκατάστασης, προκειμένου να εξασφαλίσει τις απαιτούμενες πιστώσεις για την εκτέλεση των έργων αυτών.</seg>
               <seg>Ο Υπουργός</seg>
               <seg>ΓΕΩΡΓΙΟΣ ΚΑΤΣΙΦΑΡΑΣ"</seg>
               <seg>2. Στην με αριθμό 2833/6-7-94 ερώτηση δόθηκε με το υπ’ αριθμ. ΙΗ/890/26-8-94 έγγραφο από τον Αναπλ. Υπουργό Παιδείας η ακόλουθη απάντηση:</seg>
               <seg>"Απαντώντας στην Ερώτηση υπ’ αριθμ. 2833/6.7.94 του Βουλευτή κ. Π. Ψωμιάδη, που μας διαβίβασε το Υπουργείο Γεωργίας με το ανωτέρω σχετικό έγγραφό του σας πληροφορούμε τα ακόλουθα στο θέμα της αρμοδιότητας μας:</seg>
               <seg>Στους στόχους της εκπαίδευσης σχετικά με την προστασία και το σεβασμό του φυσικού περιβάλλοντος, όπως καθορίζονται στο Ν. 1566/85 και στις σχετικές υπουργικές αποφάσεις για τα προγράμματα περιβαλλοντικής Εκπαίδευσης, περιλαμβάνεται και η ζωοφιλία.</seg>
               <seg>Ήδη το Υπουργείο Παιδείας ενέκρινε πρόταση του Δήμου Αθηναίων για τη διεξαγωγή Πανελλήνιου διαγωνισμού ζωοφιλίας με το ίδρυμα "Μαρίκα και Παντελής Βάρδας" για τα σχολεία της πρωτοβάθμιας και δευτεροβάθμιας εκπ/σης, πιστεύοντας ότι με την πρόταση αυτή εξυπηρετούνται οι ανωτέρω στόχοι της εκπαίδευσης.</seg>
               <seg>Ο Υπουργός</seg>
               <seg>ΦΙΛ. ΠΕΤΣΑΛΝΙΚΟΣ"</seg>
               <seg>3. Στην με αριθμό 2892/12-7-94 ερώτηση δόθηκε με το υπ’ αριθμ. 406/26-8-94 έγγραφο από τον Αναπλ. Υπουργό ΠΕ.ΧΩ.ΔΕ. η ακόλουθη απάντηση:</seg>
               <seg>"Σχετικά με την 2892/12-7-94 Ερώτηση που κατέθεσε στη Βουλή ο Βουλευτής Τάσος Σπηλιωτόπουλος παρακαλούμε να πληροφορήσετε τον κ. Βουλευτή τα εξής:</seg>
               <seg>1. Ο Προγραμματισμός και η εκπόνηση Μελετών έργων αεροδρομίων καθώς και η λειτουργία των Αερολιμένων ανήκουν στην αρμοδιότητα της Υπηρεσίας Πολιτικής Αεροπορίας του Υπουργείου Μεταφορών και Επικοινωνιών.</seg>
               <seg>2. Στις προτάσεις για έργα αεροδρομίων του Εθνικού Σκέλους του 2ου Κοινοτικού Πλαισίου Στήριξης περιλαμβάνεται το Αεροδρόμιο "ΜΑΚΕΔΟΝΙΑ" Θεσσαλονίκης με συνολικό προϋπολογισμό 6 δισεκατομμύρια δραχμές.</seg>
               <seg>3. Με το ποσό αυτό θα χρηματοδοτηθούν μία σειρά σημαντικά έργα μεταξύ των οποίων και η κατασκευή δαπέδου στάθμευσης Εμπορευματικού σταθμού. Το έργο αυτό με προϋπολογισμό 1 δισεκατομμύριο δραχμές, δημοπρατήθηκε στις 10-8-1994.</seg>
               <seg>4.Όσον αφορά την ολοκλήρωση της νέας πτέρυγας αφίξεων στο κτίριο Αεροσταθμού, σας πληροφορούμε ότι ολοκληρώθηκαν οι εργασίες του ισογείου, το οποίο παραδόθηκε για χρήση τέλος Ιουλίου.</seg>
               <seg>Στα πλαίσια της ίδιας εργολαβίας και μέχρι του ορίου που ορίζει ο νόμος για την αύξηση του συμβατικού αντικειμένου εκτελέστηκαν ορισμένες εργασίες και στον πρώτο όροφο του κτιρίου.</seg>
               <seg>Το έργο της ολοκλήρωσης των υπολειπομένων εργασιών για την πλήρη αποπεράτωση του κτιρίου, προϋπολογισμού 280 εκατομμυρίων δραχμών, βρίσκεται στη φάση της δημοπράτησης.</seg>
               <seg>Ο Υπουργός</seg>
               <seg>ΚΩΣΤΑΣ ΓΕΙΤΟΝΑΣ"</seg>
               <seg>4. Στην με αριθμό 2992/20-7-94 ερώτηση δόθηκε με το υπ’ αριθμ. 110/26-8-94 έγγραφο από τον Υπουργό Τύπου η ακόλουθη απάντηση:</seg>
               <seg>"Σε απάντηση της ερώτησης 2992 που κατέθεσε ο Βουλευτής Αχαΐας κ. Απ. Σπηλιωτόπουλος, σχετικά με τις προσλήψεις εξωτερικών συνεργατών στο Ραδιοφωνικό Σταθμό Πατρών, θα μου επιτρέψετε να σας παραπέμψω στα υπ’ αριθμ. πρωτ. 437/21.7.94 και 439/22.7.1994 έγγραφα της Διεύθυνσης Περιφερειακών Σταθμών της ΕΡΤ-ΑΕ, τα οποία και επισυνάπτω.</seg>
               <seg>Ο Υπουργός</seg>
               <seg>ΕΥΑΓΓΕΛΟΣ ΒΕΝΙΖΕΛΟΣ"</seg>
               <seg>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</seg>
               <seg>5. Στην με αριθμό 3079/26-7-94 ερώτηση δόθηκε με το υπ’ αριθμ. 1688/11-8-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην ερώτηση με αριθμό 3079/26/7/94, που κατέθεσε ο Βουλευτής κ. Σ. Στεφανόπουλος, αναφορικά με το παραπάνω θέμα, σας πληροφορούμε ότι η έκταση που κάηκε κατά την πυρκαϊά του Ιουλίου 1994 στην ευρύτερη περιοχή της Δύρφης Ευβοίας θα κηρυχθεί άμεσα αναδασωτέα με απόφαση του Νομάρχη μέσα σε χρονικό διάστημα δύο μηνών από την έκρηξή της, σύμφωνα με τις διατάξεις του Νόμου 998/79 (άρθρ. 41) όπως τροποποιήθηκε με το Νόμο 2040/92 (άρθρο 12).</seg>
               <seg>Το Υπουργείο Γεωργίας συγκεντρώνει στοιχεία για τις ζημιές που προκλήθηκαν στη γεωργία από πυρκαγιές κατά το έτος 1994, προκειμένου να μορφώσει σαφή και ολοκληρωμένη εικόνα της έκτασης και του ύψους των ζημιών αυτών και στη συνέχεια να προβεί σε περαιτέρω ενέργειες εφ’ όσον αυτές κριθούν δυνατές και αναγκαίες.</seg>
               <seg>Σημειώνουμε ότι για άμεση διευκόλυνση των ζημιωθέντων παραγωγών η ΑΤΕ χορηγεί τις απαραίτητες πιστωτικές διευκολύνσεις για να μπορέσουν αυτοί ν’ αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγική τους δραστηριότητα.</seg>
               <seg>Ο Υπουργός</seg>
               <seg>Γ. ΜΩΡΑΪΤΗΣ"</seg>
               <seg>6. Στην με αριθμό 3080/26-7-94 ερώτηση δόθηκε με το υπ’ αριθμ. 1689/11-8-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην ερώτηση με αριθμό 3080/26-7-94 που κατέθεσε ο Βουλευτής κ. Θ. Πασσαλίδης αναφορικά με το παραπάνω θέμα σας πληροφορούμε ότι το ολοκληρωμένο σύστημα ελέγχων έχει αρχίσει να εφαρμόζεται από την προηγούμενη περίοδο Εμπορίας 1993-94 και φέτος είναι η δεύτερη χρονιά εφαρμογής του.</seg>
               <seg>Βάσει των σχετικών κοινοτικών διαγωνισμών η καταβολή των αντισταθμίσεων στους παραγωγούς πραγματοποιείται από τις 16 Οκτωβρίου έως τις 31 Δεκεμβρίου του έτους συγκομιδής.</seg>
               <seg>Σχετικά με το διαγωνισμό για την ανάθεση του έργου της μηχανογράφησης έγινε διεθνής διαγωνισμός ο οποίος ακυρώθηκε και με την 3005/28-7-94 απόφαση έγινε ανάθεση του έργου στην ΠΑΣΕΓΕΣ.</seg>
               <seg>Ο Υπουργός</seg>
               <seg>Γ. ΜΩΡΑΪΤΗΣ"</seg>
               <seg>7. Στην με αριθμό 3097/27-7-94 ερώτηση δόθηκε με το υπ’ αριθμ. 36645/8-8-94 έγγραφο από τον Υπουργό Εσωτερικών η ακόλουθη απάντηση:</seg>
               <seg>"Σε απάντηση της 3097/27-7-94 ερώτησης, που κατέθεσε σε σας ο Βουλευτής κ. Ν. Οικονομόπουλος, αναφορικά με την καθυστέρηση στην εξεύρεση λύσης μεταξύ κοινότητας Μετοχίου Αχαΐας και Αλιευτικού Συν/σμού Μετοχίου Συν.ΠΕ για την από κοινού εκμετάλλευση του ιχθυοτροφείου "ΠΡΟΚΟΠΟΣ" σας γνωρίζουμε ότι η μορφή και ο τρόπος συνεργασίας μεταξύ των δύο μερών είναι ζήτημα καλής θέλησης και διαπραγμάτευσης.</seg>
               <seg>Δεδομένης της αυτοτέλειας των ΟΤΑ, το Υπουργείο μας, μέσω του Νομάρχη Αχαίας μπορεί να προσφέρει τις υπηρεσίες του για την επίλυση τυχόν νομικών ή τεχνικών προβλημάτων εφόσον το ζητήσουν οι ενδιαφερόμενοι φορείς.</seg>
               <seg>Ο Υπουργός</seg>
               <seg>Κ. ΣΚΑΝΔΑΛΙΔΗΣ"</seg>
               <seg>8. Στην με αριθμό 3129/2-8-94 ερώτηση δόθηκε με το υπ’ αριθμ. 22691/26-8-94 έγγραφο από τον Υφυπουργό Μεταφορών η ακόλουθη απάντηση:</seg>
               <seg>"Απαντώντας στην 3129/2.8.94 ερώτηση του Βουλευτή κυρίου Αθανασίου Χειμάρα, και απευθύνεται στον Υπουργό Μεταφορών και Επικοινωνιών θέτουμε υπόψη σας το έγγραφο με αριθμό πρωτοκόλλου 101321/73283/16.8.94 του κυρίου Γενικού Διευθυντή του Οργανισμού Τηλεπικοινωνιών της Ελλάδος με το οποίο δίδεται απάντηση στην Ερώτηση αυτή.</seg>
               <seg>Ο Υφυπουργός</seg>
               <seg>ΔΗΜΗΤΡΙΟΣ ΑΛΑΜΠΑΝΟΣ"</seg>
               <seg>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</seg>
               <seg>9. Στην με αριθμό 3131/2-8-94 ερώτηση δόθηκε με το υπ’ αριθμ. ΙΗ/884/26-8-94 έγγραφο από τον Αναπλ. Υπουργό Παιδείας η ακόλουθη απάντηση:</seg>
               <seg>"Απαντώντας στην ερώτηση με αριθμό 3131/2-8-94 που κατέθεσε ο Βουλευτής κ. Απ. Φωτιάδης σχετικά με τον διορισμό Ελλήνων υπηκόων, κατόχων πτυχίου Παιδαγωγικών Ακαδημιών αλλοδαπής, και τα προβλήματα που προκύπτουν από την εφαρμογή του Ν. 2083/92, σας γνωρίζουμε ότι το θέμα είναι υπόψη της ηγεσίας του ΥΠΕΠΘ και μελετάται ο τρόπος αντιμετώπισής του.</seg>
               <seg>Ο Αναπληρωτής Υπουργός</seg>
               <seg>ΦΙΛ. ΠΕΤΣΑΛΝΙΚΟΣ"</seg>
               <seg>10. Στην με αριθμό 3133/2-8-94 ερώτηση δόθηκε με το υπ’ αριθμ. 580/25-8-94 έγγραφο από τον Υπουργό Εργασίας η ακόλουθη απάντηση:</seg>
               <seg>"Απαντώντας στην αριθμ. 3133/94 ερώτηση, που κατατέθηκε στη Βουλή από τους Βουλευτές κ.κ. Γ. Αραβανή, Ορ. Κολοζώφ και Γ. Κατσαρό, για τα θιγόμενα σ’ αυτή θέματα αρμοδιότητάς μας, σας γνωρίζουμε τα εξής:</seg>
               <seg>Στις εκπαιδευτικές μονάδες του Οργανισμού Απασχόλησης Εργατικού Δυναμικού (ΟΑΕΔ), δεν λειτουργούν μέχρι σήμερα ξενόγλωσσα τμήματα. Η διδασκαλία ξένης γλώσσας (Αγγλικά, Γαλλικά ή Γερμανικά), προβλέπεται ως μάθημα στα τμήματα του τομέα μαθητείας.</seg>
               <seg>Λόγω όμως της προβλεπόμενης αναδιάρθρωσης του Οργανισμού, θα μελετηθεί και θα ερευνηθεί η δυνατότητα λειτουργίας και τμημάτων εκμάθησης ξένων γλωσσών.</seg>
               <seg>Ο Υπουργός</seg>
               <seg>Ι. ΣΚΟΥΛΑΡΙΚΗΣ"</seg>
               <seg>11. Στην με αριθμό 3133/2-8-94 ερώτηση δόθηκε με το υπ’ αριθμ. ΙΗ/885/26-8-94 έγγραφο από τον Υπουργό Παιδείας η ακόλουθη απάντηση:</seg>
               <seg>"Απαντώντας στην ερώτηση με αριθμό 3133/2-8-94 που κατέθεσαν οι Βουλευτές κ. Γερ. Αραβανής, Ορ. Κολοζώφ και Ι. Κατσαρός, σχετικά με την ξενόγλωσση Εκπαίδευση, σας γνωρίζουμε τα ακόλουθα:</seg>
               <seg>1. Το Εκπαιδευτικό μας σύστημα διατύπωσε και στη συνέχει εφάρμοσε με επιτυχία από το σχολικό έτος 1987-1988, μια από τις πιο ολοκληρωμένες προτάσεις, σε ό,τι αφορά την εκμάθηση ξένων γλωσσών και σε σύγκριση με ό,τι συμβαίνει σε άλλες χώρες Κράτη - μέλη της Ευρωπαϊκής Ένωσης (στην Ιταλία λόγου χάρη διδάσκουν την ξένη γλώσσα δάσκαλοι χωρίς κανένα τυπικό προσόν).</seg>
               <seg>Τα μέτρα που έχει λάβει μέχρι τώρα το Υπουργείο Παιδείας είναι πολύ καλά μελετημένα, ορθώς σχεδιασμένα και υλοποιούνται με εξαιρετική επιτυχία.</seg>
               <seg>Στο δημοτικό σχολείο η ξένη γλώσσα άρχισε να διδάσκεται στα Σχολεία Δοκιμαστικής Εφαρμογής Νέων Προγραμμάτων (ΣΔΕΝΠ) το σχολικό έτος 1987-1988 και σήμερα γενικεύτηκε η διδασκαλία της στις τάξεις Δ’ , Ε’ και ΣΤ’ , σε όλα τα σχολεία της χώρας από 4/θέσια και πάνω.</seg>
               <seg>Με τα Π.Δ. 349/92 και 323/93 συστάθηκαν 1.744 θέσεις εκπαιδευτικών Αγγλικής Α/θμιας Εκπαίδευσης, από τις 2.052 που είναι απαραίτητες για την κάλυψη όλων των αναγκών των σχολείων από 4/θέσια και πάνω (δηλαδή υπολείπονται ακόμη 308 οργανικές θέσεις).</seg>
               <seg>Το Υπουργείο Παιδείας καταβάλλει προσπάθειες να καλυφθούν αυτές οι θέσεις είτε με τη σύσταση αντίστοιχων οργανικών θέσεων και διορισμό μόνιμων εκπαιδευτικών, είτε με την τοποθέτηση αναπληρωτών, στα πλαίσια πάντοτε των διατιθέμενων πιστώσεων (τις οποίες προσπαθούμε να εξασφαλίσουμε σε όσο το δυνατόν μεγαλύτερο βαθμό) και των αναγκών σε εκπαιδευτικούς όλων των κλάδων και ειδικοτήτων.</seg>
               <seg>Η γενίκευση της διδασκαλίας ξένων γλωσσών στα πολυθέσια σχολεία (4/θεσια και πάνω) είναι ήδη γεγονός. Εκείνο που απασχολεί την πολιτική ηγεσία του Υπουργείου Παιδείας είναι η διατύπωση μιας νέας πρότασης με τη δημιουργία των Κέντρων Εκμάθησης Ξένων Γλωσσών, στα οποία θα διδάσκονται περισσότερες της μιας ξένες γλώσσες σε γνωστικά επίπεδα και με δυνατότητα επιλογής.</seg>
               <seg>Βρισκόμαστε στη φάση του σχεδιασμού και θα προχωρήσουμε στην υλοποίηση μόλις οι οικονομικές συνθήκες μας το επιτρέψουν.</seg>
               <seg>Το πρόβλημα, σε ό,τι αφορά τη διδασκαλία της ξένης γλώσσας, εντοπίζεται στα ολιγοθέσια σχολεία της χώρας που φτάνουν τις 4.000 σε σύνολο 7.232. Προς την κατεύθυνση αυτή θέλουμε να δώσουμε τη μάχη, όχι μόνο σε ό,τι αφορά τις ξένες γλώσσες, αλλά στο πώς θα μπορέσουμε με τη βοήθεια όλων να αναβαθμίσουμε την παρεχόμενη εκπαίδευση σ’ αυτά με τη δημιουργία σχολικών Κέντρων με συγχωνεύσεις, όπου υπάρχουν ευνοϊκές συνθήκες.</seg>
               <seg>2. Όσον αφορά τα αναλυτικά προγράμματα και βιβλία, από την πρώτη στιγμή της εισαγωγής της ξένης γλώσσας στα σχολεία (σχολικό έτος 1987-1988) λειτουργεί σχεδόν μόνιμα, στα πλαίσια του Παιδαγωγικού Ινστιτούτου, ομάδα εργασίας η οποία είναι επιφορτισμένη με τη σύνταξη των πιο σύγχρονων αναλυτικών προγραμμάτων, με βάση όσα ισχύουν στα εκπαιδευτικά συστήματα των Κρατών-μελών της Ευρωπαϊκής Ένωσης, αλλά και βιβλίων σύγχρονων και προσαρμοσμένων στα ελληνικά δεδομένα. Σε εξαιρετικές περιπτώσεις χρησιμοποιούμε βιβλία, υψηλών απαιτήσεων, ξένων εκδοτικών οίκων. Εκτυπώνονται δε, όπως όλα τα βιβλία του σχολείου, δωρεάν και διανέμονται εγκαίρως από τον Οργανισμό Εκδόσεως Διδακτικών Βιβλίων (Ο.Ε.Δ.Β.).</seg>
               <seg>Εκτός από την παραγωγή και διάθεση, τις διορθώσεις και ανανεώσεις των διδακτικών βιβλίων, η αρμόδια ομάδα του Παιδαγωγικού Ινστιτούτου μεριμνά και για την προμήθεια, την παραγωγή και εφοδιασμό των σχολείων με σύγχρονα οπτικοακουστικά μέσα διδασκαλίας για τη στήριξη και αποτελεσματικότερη διδασκαλία της ξένης γλώσσας.</seg>
               <seg>3. Σύμφωνα με τις διατάξεις του Π.Δ. 447/93 (ΦΕΚ 185 Α’ ), όπως τροποποιήθηκαν με τις διατάξεις του Π.Δ. 174/94 (ΦΕΚ 113 Α’ ), και στις τρεις τάξεις του Γυμνασίου διδάσκονται δύο ξένες γλώσσες (Αγγλικά και Γαλλικά ή Γερμανικά). Για τη διδασκαλία τους έχουν συνταχθεί πρόσφατα ή εκσυγχρονισθεί αντίστοιχα αναλυτικά προγράμματα, διανέμεται στα σχολεία το απαραίτητο βοηθητικό διδακτικό υλικό (κασέτες κ.λπ.) και χορηγούνται δωρεάν στους μαθητές τα απαραίτητα σύγχρονα διδακτικά βιβλία.</seg>
               <seg>4. Η εισαγωγή των νέων εφαρμογών της τεχνολογίας στην εκπαίδευση έχει ξεκινήσει με την προμήθεια Ηλεκτρονικών Υπολογιστικών συστημάτων, τα οποία έχουν πρόσφατα εγκατασταθεί σε 782 Γυμνάσια με τελικούς χρήστες περίπου 1.100 Γυμνάσια, ενώ συνεχίζονται οι διαδικασίες ολοκλήρωσης του προγράμματος εξοπλισμού για το σύνολο των Γυμνασίων της χώρας.</seg>
               <seg>Για την πλήρη αξιοποίηση των συστημάτων αυτών και την εξοικείωση των μαθητών με τις Νέες Τεχνολογίες, το ΥΠΕΠΘ προχωρεί στην προμήθεια Εκπαιδευτικού Λογισμικού για τα διάφορα γνωστικά αντικείμενα (μεταξύ των οποίων και για τις ξένες γλώσσες) της Δευτεροβάθμιας Εκπαίδευσης. Επιπλέον, προγραμματίζεται η αναβάθμιση των υπαρχόντων Υπολογιστικών συστημάτων για χρήση Πολυμέσων και βρίσκεται στο στάδιο της εξειδικευμένης μελέτης η δυνατότητα χορήγησης πτυχίου γλωσσομάθειας.</seg>
               <seg>5. Οι θέσεις μελών ΔΕΠ που δόθηκαν σ’ όλα τα ΑΕΙ για τον πρώτο χρόνο, στα πλαίσια του τετραετούς προγραμματισμού 1993-1997, κατανεμήθηκαν στα Τμήματα των ΑΕΙ με ευθύνη του Πρύτανη του κάθε Ιδρύματος.</seg>
               <seg>Ως εκ τούτου η κατανομή των θέσεων ΔΕΠ στα Τμήματα Ξένων Γλωσσών και στο Τμήμα Ξένων Γλωσσών, Μετάφρασης και Διερμηνείας του Ιονίου Πανεπιστημίου ήταν η ακόλουθη:</seg>
               <seg>Αγγλικής Γλώσσας και Φιλολογίας Αθήνας : 1 θέση</seg>
               <seg>Γαλλικής Γλώσσας και Φιλολογίας Αθήνας : 1 θέση</seg>
               <seg>Γερμανικής Γλώσσας και Φιλολογίας Αθήνας : 1 θέση</seg>
               <seg>Γενικό Τμήμα Ξένων Πολιτισμών Αθήνας : 2 θέσεις</seg>
               <seg>Αγγλικής Γλώσσας και Φιλολογίας και Θεσ/νίκης: 2 θέσεις</seg>
               <seg>Γαλλικής Γλώσσας και Φιλολογίας Θεσ/νίκης : 1 θέση</seg>
               <seg>Γερμανικής Γλώσσας και Φιλολογίας Θεσ/νίκης : 2 θέσεις</seg>
               <seg>Ιταλικής Γλώσσας και Φιλολογίας Θεσ/νίκης : 2 θέσεις</seg>
               <seg>Ξένων Γλωσσών, Μετάφρασης και Διερμηνείας : 3 θέσεις</seg>
               <seg>Ιονίου Πανεπιστημίου.</seg>
               <seg>Συμπληρωματικά σας γνωρίζουμε ότι προκηρύχθηκαν όλες οι παραπάνω θέσεις, εκτός αυτών του Τμήματος Γαλλικής Γλώσσας και του Γενικού Τμήματος Ξένων Πολιτισμών του Πανεπιστημίου Αθήνας, οι οποίες εκκρεμούν στο Ίδρυμα.</seg>
               <seg>6. Ως προς το θέμα της στέγασης του Ιονίου Πανεπιστημίου, σας γνωρίζουμε ότι, ήηδη από την ίδρυσή του, έχουν παραχωρηθεί για τη λειτουργία του το παλαιό αγγλικό νοσοκομείο και το παλαιό αγγλικό αναρρωτήριο μέσα στο παλαιό φρούριο της Κέρκυρας. Έχει ολοκληρωθεί η τεχνική προεργασία και το έργο βρίσκεται στη φάση έγκρισης της μελέτης εφαρμογής. Το ΥΠΕΠΘ έχει προβλέψει στον προγραμματισμό του τις ανάλογες πιστώσεις.</seg>
               <seg>Εκτός από τα δύο παραπάνω κτίρια υπάρχουν μέσα στο φρούριο και οι παλαιοί αγγλικοί στρατώνες, που έχουν παραχωρηθεί με την υπ’ αριθμ. Φ.054-97/63626/24-12-1985 Απόφαση του Υπουργείου Πολιτισμού στο ΥΠΕΠΘ, για τη στέγαση του Ιστορικού Αρχείου Κέρκυρας και της Δημόσιας Βιβλιοθήκης Κέρκυρας "υπό την εποπτεία του Ιονίου Πανεπιστημίου".</seg>
               <seg>Το ΥΠΕΠΘ μελετά το θέμα συστέγασης του Ιστορικού Αρχείου Κέρκυρας, της Δημόσιας Βιβλιοθήκης Κέρκυρας και του Τμήματος Αρχειονομίας - Βιβλιοθηκονομίας στο ανωτέρω κτίριο, προκειμένου να εκδοθεί σχετική απόφαση.</seg>
               <seg>Σχετικά με τις ανάγκες στέγασης των φοιτητών του Ιονίου Πανεπιστημίου, σας πληροφορούμε ότι, λόγω των ιδιαζουσών συνθηκών της αγοράς στην Κέρκυρα (δηλ. πολύ υψηλών ενοικίων), το Πανεπιστήμιο στεγάζει σε ξενοδοχεία 260 φοιτητές, πράγμα που σημαίνει (για το ακαδημαϊκό έτος 1993/94) μια δαπάνη 150.000.000 δρχ. περίπου. Υπάρχουν προσφορές ξενοδοχείων προς πώληση ενός Α’ κατηγορίας, δυνάμεως 312 κλινών, αντί 680.000.000 και ενός Β’ κατηγορίας, δυνάμεως 176 κλινών, αντί τιμής που θα προσδιοριστεί ύστερα από εκτίμηση.</seg>
               <seg>Το λειτουργικό κόστος, όμως, φοιτητικής εστίας είναι πολύ υψηλό και μελετάται από το Πανεπιστήμιο το αν είναι η ίδρυσή της οικονομικά συμφέρουσα, γιατί υπάρχει ο κίνδυνος η συνολική δαπάνη να είναι πολύ υψηλότερη από το ποσόν που διατίθεται σήμερα.</seg>
               <seg>7. Κύριο έργο της Γενικής Γραμματείας είναι η εκμάθηση της Ελληνικής γλώσσας σε λειτουργικά αναλφάβητους και η εκμάθηση της Ελληνικής γλώσσας σε Παλιννοστούντες (Πόντιοι από την πρώην Σοβιετική Ένωση, επαναπατρισθέντες πολιτικοί πρόσφυγες από την Ανατολική Ευρώπη).</seg>
               <seg>Τα προγράμματα αποτελούν προτεραιότητα της Γενικής Γραμματείας Λαϊκής Επιμόρφωσης η οποία είναι ο κύριος υπεύθυνος φορέας γι’ αυτόν τον τομέα.</seg>
               <seg>Όσον αφορά στην εκμάθηση ξένων γλωσσών, εκτός του τυπικού εκπαιδευτικού συστήματος, η Γενική Γραμματεία, εφ’ όσον οι οικονομικές της δυνατότητες το επιτρέπουν, παρεμβαίνει με ειδικά τμήματα ορολογίας ξένων γλωσσών είτε σε χώρους που δεν μπορούν να καλυφθούν από άλλο φορέα ή όπου η ανάγκη είναι επιτακτική.</seg>
               <seg>8. Σχετικά με το θέμα της Χορήγησης Αδειών Ίδρυσης και Λειτουργίας Φροντιστηρίων Ξένων Γλωσσών, σε υπηκόους Κρατών-Μελών της Ευρωπαϊκής Ένωσης οι οποίοι θα πρέπει να γνωρίζουν την Ελληνική Γλώσσα και την Ελληνική Ιστορία, σχετική διάταξη προβλέπεται στο Π.Δ. που βρίσκεται στην τελική φάση και αφορά στην προσαρμογή της Ελληνικής νομοθεσίας, που αναφέρεται στην ίδρυση και λειτουργία Φροντιστηρίων, στην παροχή κατ’ οίκον διδασκαλίας και στην απασχόληση ως διευθυντών και διδασκόντων σε φροντιστήρια προς τις διατάξεις των άρθρων 7, 48, 52, 58 και 59 της Συνθήκης "περί ιδρύσεως της Ευρωπαϊκής Οικονομικής Κοινότητας".</seg>
               <seg>Ο Υπουργός</seg>
               <seg>Γ. ΠΑΠΑΝΔΡΕΟΥ"</seg>
               <seg>12. Στην με αριθμό 3134/2-8-94 ερώτηση δόθηκε με το υπ’ αριθμ. 1460Β/24-8-94 έγγραφο από τον Υπουργό ΠΕΧΩΔΕ η ακόλουθη απάντηση:</seg>
               <seg>"Απαντώντας στην ερώτηση με αριθμό 3134 που κατατέθηκε στις 2-8-94 από τους Βουλευτές κ.κ. Ορέστη Κολοζώφ και Δήμο Κουμπούρη σας γνωρίζουμε τα εξής:</seg>
               <seg>Σύμφωνα με το Γενικό Πολεοδομικό Σχέδιο του Δ. Αθήνας που εγκρίθηκε με την 255/45/4-1-88 Απόφαση Αναπληρωτή Υπουργού ΠΕΧΩΔΕ (ΦΕΚ 80/Δ/88), προτείνεται για την περιοχή της Ακαδημίας Πλάτωνος η δημιουργία αρχαιολογικού πάρκου και η ανάπλαση της γύρω περιοχής με την πλήρη πολεοδομική της οργάνωση καθώς και επεμβάσεις στα στοιχεία που συνθέτουν τον ποιοτικό χαρακτήρα της. Για τον σκοπό αυτό έχουν προταθεί:</seg>
               <seg>α. Η αναβάθμιση της περιοχής του Δημόσιου Σώματος γύρω από τους δρόμους Μοναστηρίου - Σαλαμίνας - Πλαταιών.</seg>
               <seg>β. Η έκδοση Π.Δ/τος χρήσεων γης κατά μήκος των οδών Μοναστηρίου και Πλάτωνος.</seg>
               <seg>γ. Η διερεύνηση δυνατότητας απελευθέρωσης οικοπέδων πάνω από το Δημόσιο Σήμα για να γίνει δυνατή η αποκάλυψή του.</seg>
               <seg>δ. Η πεζοδρόμηση των οδών Σαλαμίνος, Πλάτωνος και Μοναστηρίου που καταλήγουν στον αρχαιολογικό χώρο της Ακαδημίας Πλάτωνος.</seg>
               <seg>ε. Η δημιουργία πλήρους δικτύου αποχετεύσεως ομβρίων σε όλο το 4ο Διαμέρισμα του Δήμου.</seg>
               <seg>στ. Η οργάνωση της περιοχής που βρίσκεται σε επαφή με τον αρχαιολογικό χώρο όπου σήμερα υπάρχουν οχλούσες χρήσεις (βιοτεχνίες, συνεργεία, μεταφορές, αποθήκες κ.λπ.) και δημιουργία βιοτεχνικού πάρκου.</seg>
               <seg>Παράλληλα, η περιοχή Ακαδημία Πλάτωνος έχει ενταχθεί, στο πρόγραμμα ενοποίησης των αρχαιολογικών χώρων της Αθήνας.</seg>
               <seg>Τέλος σας γνωρίζουμε ότι, όπως μας ενημέρωσε η ΕΥΔΑΠ, τα έργα αποχέτευσης που είναι δυνατόν να κατασκευασθούν, στα πλαίσια των σημερινών πολεοδομικών και ρυμοτομικών συνθηκών στην περιοχή έχουν ήδη κατασκευασθεί.</seg>
               <seg>Της ολοκλήρωσης των μελετών και της κατασκευής των έργων αποχέτευσης στην ευρύτερη περιοχή της Ακαδημίας Πλάτωνος, πρέπει, να προηγηθεί η πολεοδομική διαμόρφωσή της.</seg>
               <seg>Ο Υπουργός</seg>
               <seg>Κ. ΛΑΛΙΩΤΗΣ"</seg>
               <seg>13. Στην με αριθμό 3135/2-8-94 ερώτηση δόθηκε με το υπ’ αριθμ. 22690/25-8-94 έγγραφο από τον Υφυπουργό Μεταφορών η ακόλουθη απάντηση:</seg>
               <seg>"Απαντώντας στην 3135/2.8.94 ερώτηση του Βουλευτή κυρίου Ευάγγελου Κουρτίδη, που απευθύνεται και στον Υπουργό Μεταφορών και Επικοινωνιών, θέτουμε υπόψη σας το έγγραφο με αριθμό πρωτοκόλλου ΔΣ και ΓΔ/745/10.8.94 του κυρίου Γενικού Διευθυντή και Διευθύνοντα Συμβούλου της Ολυμπιακής Αεροπορίας και το έγγραφο με αριθμό πρωτοκόλλου 339/12.8.94 της Νομαρχίας Ξάνθης, με τα οποία δίδεται απάντηση, σε ότι αφορά την αρμοδιότητα του Υπουργείου μας.</seg>
               <seg>Ο Υφυπουργός</seg>
               <seg>ΑΘΑΝΑΣΙΟΣ ΤΣΟΥΡΑΣ"</seg>
               <seg>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</seg>
               <seg>14. Στην με αριθμό 3141/2-8-94 ερώτηση δόθηκε με το υπ’ αριθμ. ΙΗ/886/26-8-94 έγγραφο από τον Αναπλ. Υπουργό Παιδείας η ακόλουθη απάντηση:</seg>
               <seg>"Απαντώντας στην ερώτηση με αριθμό 3141/2-8-94 που κατέθεσε ο Βουλευτής κ. Τάσος Σπηλιόπουλος σχετικά με την αμοιβή των τελειοφοίτων σπουδαστών των ΤΕΙ για την υποχρεωτική εξάμηνη πρακτική άσκησή τους, σας γνωρίζουμε τα εξής:</seg>
               <seg>Από τον Δεκέμβριο του 1993 το Ελεγκτικό Συνέδριο, με τις αριθ. 386/7-12-93 και 186/15-7-94 Πράξεις που εξέδωσε, προσβάλλει τη νομιμότητα των αποφάσεων Αριθ. 2025805/2917/0022/93 (ΦΕΚ 307/Β’ ) και (συμπλήρωση αυτής) Αριθ. 2040776/4586/0022/94 (ΦΕΚ 502/Β’ ), που εκδόθηκαν για την αύξηση του ποσού της καταβαλλόμενης στους σπουδαστές των ΤΕΙ αποζημίωσης, για την εξάμηνη πρακτική άσκηση στο επάγγελμα που πραγματοποιούν.</seg>
               <seg>Το ΥΠΕΠΘ βρίσκεται σε συνεχή επικοινωνία με τις αρμόδιες υπηρεσίες για την αντιμετώπιση των προβλημάτων που προκύπτουν στο αναφερόμενο θέμα, από την έκδοση των ανωτέρω Πράξεων του Ελεγκτικού Συνεδρίου αλλά και από τις διατάξεις του άρθρου 29Α του Ν. 2081/1992.</seg>
               <seg>Δεν υφίσταται από πλευράς του ΥΠΕΠΘ καμία πρόθεση ή ενέργεια μείωσης του ποσού της καταβαλλόμενης αποζημίωσης στους σπουδαστές των Τ.Ε.Ι. Αντίθετα οι ενέργειες του ΥΠΕΠΘ προσβλέπουν στην διασφάλιση των κεκτημένων και την αναβάθμιση του θεσμού της πρακτικής άσκησης στο επάγγελμα, προς όφελος της ουσιαστικής εκπαιδευτικής διαδικασίας που διεξάγεται στα Τεχνολογικά Εκπαιδευτικά Ιδρύματα.</seg>
               <seg>Ο Αναπληρωτής Υπουργός</seg>
               <seg>ΦΙΛ. ΠΕΤΣΑΛΝΙΚΟΣ"</seg>
               <seg>15. Στην με αριθμό 3143/2-8-94 ερώτηση δόθηκε με το υπ’ αριθμ. 39386/26-8-94 έγγραφο από τον Αναπλ. Υπουργό Εσωτερικών η ακόλουθη απάντηση:</seg>
               <seg>"Σε απάντηση της 3143/94 Ερώτησης, που κατατέθηκε στη Βουλή των Ελλήνων από το Βουλευτή κ. Αθ. Βαρίνο και αναφέρεται στο ανωτέρω θέμα, όσον αφορά την αρμοδιότητά μας και σύμφωνα με όσο μας γνώρισε η Νομαρχία σας πληροφορούμε ότι:</seg>
               <seg>Αυτή τη στιγμή στο νομό της Χίου συνεχίζονται και ολοκληρώνονται έργα του 1ου ΠΕΠ εν στις 9-8-1994 εγκρίθηκε από το Νομαρχιακό Συμβούλιο η ΣΑΝΤ/2/1994 που αφορά έργα του ΠΕΠ του 2ου Ευρωπαϊκού πλαισίου Στήριξης.</seg>
               <seg>Οι εντάξεις των έργων έγιναν μετά από προτάσεις όλων των φορέων του Νομού και παράλληλα μέσα από Λαϊκές Συνελεύσεις και όχι από περιοδείες κυβερνητικών κλιμακίων. Ούτε δόθηκαν υποσχέσεις της τάξης των 2 δις όπως έγινε τις παραμονές των Εθνικών Εκλογών του 1993.</seg>
               <seg>Σε ότι αφορά την παρατήρηση του περί αθηναϊκών εταιρειών σημειώνουμε ότι η ανάθεση των έργων πραγματοποιείται σύμφωνα με τις ισχύουσες διατάξεις, στο δε συγκεκριμένο έργο αποχέτευση 3 οικισμών της Κοινότητας Θυμιανών) προϋπολογισμού 453 εκ. αναδείχθηκε αθηναϊκή μειοδότρια εταιρεία και το έργο κατασκευάζεται από τεχνικά συνεργεία της Χίου.</seg>
               <seg>Για την πορεία των έργων αρμοδιοτήτων Υπουργείου Εσωτερικών, η Νομαρχία μας γνώρισε τα εξής:</seg>
               <seg>1. ΠΑΡΑΚΑΜΨΗ ΔΡΟΜΟΥ ΛΑΓΚΑΔΑΣ Το έργο δημοπρατήθηκε το 1991, χωρίς να έχουν εξασφαλισθεί οι παραχωρήσεις από τους ιδιώτες ή να έχουν ολοκληρωθεί οι διαδικασίες απαλλοτρίωσης με αποτέλεσμα μετά τη σύμβαση που υπεγράφη στις 30-7-92 να εκτελεστούν εργασίες τμήματος του έργου μέσα σε δημόσια έκταση. Δόθηκαν τότε υποσχέσεις για υψηλά ποσά αποζημίωσης, χωρίς να υπάρχει η νόμιμη διαδικασία με αποτέλεσμα να χαθεί πολύτιμος χρόνος και να ξεκινήσει καθυστερημένα η διαδικασία απαλλοτρίωσης. Μετά τις απαλλοτριώσεις θα συνεχισθεί η εκτέλεση του έργου.</seg>
               <seg>2. ΓΕΦΥΡΑ ΔΑΣΚΑΛΟΠΕΤΡΑΣ Το έργο δημοπρατήθηκε στις 23-7-92 με γνωστά στην τότε Διοίκηση τα προβλήματα από πλευράς Αρχαιολογίας και ιδιωτών (για την παραχώρηση τμήματος της ιδιοκτησίας του) με αποτέλεσμα να είναι αδύνατη η κατασκευή του έργου.</seg>
               <seg>3. ΔΙΑΠΛΑΤΥΝΣΗ ΔΡΟΜΟΥ ΑΓ. ΓΕΩΡΓΙΟΥ ΣΥΚΟΥΣΗ-ΖΥΦΙΑ Το έργο χρηματοδοτήθηκε από τη ΣΑΕ 071 του ΥΠΕΧΩΔΕ το 1992, η σύμβαση υπογράφηκε στις 12-8-92 και εκτελέσθηκε τμήμα μήκους 950 μέτρων μέχρι της 7-7-93. Δεν υπήρχε χρηματοδότηση για συνέχιση του έργου το 1993. Το έργο έχει ενταχθεί στη ΣΑΝΤ/2/1994 με προϋπολογισμό 100 εκατ. και βρίσκεται στο στάδιο της δημοπράτησης.</seg>
               <seg>Ο Αναπλ. Υπουργός</seg>
               <seg>Γ. ΔΑΣΚΑΛΑΚΗΣ"</seg>
               <seg>16. Στην με αριθμό 3145/2-8-94 ερώτηση δόθηκε με το υπ’ αριθμ. 22689/24-8-94 έγγραφο από τον Υφυπουργό Μεταφορών η ακόλουθη απάντηση:</seg>
               <seg>"Απαντώντας στην 3145/2.8.94 Ερώτηση του κυρίου Βουλευτή Δ. Σιούφα και απευθύνεται στον Υπουργό Μεταφορών και Επικοινωνιών, θέτουμε υπόψη σας το έγγραφο με αριθμό πρωτοκόλλου 521/637286/10.8.94 του κυρίου Γενικού Διευθυντή του Οργανισμού Τηλεπικοινωνιών της Ελλάδος Α.Ε. με το οποίο δίδεται απάντηση στην Ερώτηση αυτή.</seg>
               <seg>Ο Υφυπουργός</seg>
               <seg>ΔΗΜΗΤΡΙΟΣ ΑΛΑΜΠΑΝΟΣ"</seg>
               <seg>Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).</seg>
               <seg>17. Στην με αριθμό 3148/2-8-94 ερώτηση δόθηκε με το υπ’ αριθμ. 398/26-8-94 έγγραφο από τον Αναπλ. Υπουργό ΠΕΧΩΔΕ η ακόλουθη απάντηση:</seg>
               <seg>"Σχετικά με την 3148/2-8-94 Ερώτηση που κατέθεσε στη Βουλή ο Βουλευτής Ηλίας Βεζδρεβάνης παρακαλούμε να πληροφορήσετε τον κ. Βουλευτή ότι τα έργα αρμοδιότητας Γενικής Γραμματείας Δημοσίων Έργων που δημοπρατήθηκαν μετά την 1-1-94 στο Νομό Θεσπρωτίας και βρίσκονται σε εξέλιξη είναι τα εξής:</seg>
               <seg>1. Νέος λιμένας Ηγουμενίτσας Β’ Κατασκευαστική Φάση έργων.</seg>
               <seg>Ανάδοχος: Κοινοπραξία ΑΡΜΟΣ ΑΕ-ΘΕΜΕΛΙΟΔΟΜΗ ΑΕ.</seg>
               <seg>Το συμφωνητικό υπογράφηκε για ποσό 1.558.908.830 δρχ.</seg>
               <seg>2. Ολοκλήρωση των εργασιών Α’ Φάσης νέου λιμανιού Ηγουμενίτσας (Β’ στάδιο)</seg>
               <seg>Ανάδοχος: ΑΚΤΩΡ ΑΕ - ΑΤΕΜΚΕ ΑΤΕ - ΑΤΤΙΚΑΤ ΑΤΕ -ΑΛΤΕ ΑΤΕ.</seg>
               <seg>Το συμφωνητικό υπογράφηκε για ποσό 381.923.670 δρχ.</seg>
               <seg>3. Κατασκευή τμήματος της Εγνατίας οδού από Λυκοπόδι μέχρι Μακρυχώρα (ΧΘ 8+000 μέχρι ΧΘ 13+000)</seg>
               <seg>Ανάδοχος: Κοινοπραξία ΑΕΤΕ "ΤΕΧΝΟΔΟΜΗ" Αφοι ΤΡΑΥΛΟΥ "ΕΚΤΕΡ" ΑΕ.</seg>
               <seg>Το συμφωνητικό υπογράφηκε για ποσό 5.331.349.077 δρχ.</seg>
               <seg>4. Κατασκευή τμήματος της Εγνατίας οδού από Μακρυχώρα μέχρι Κρυσταλλοπηγή (ΧΘ 13+000 μέχρι ΧΘ 25+000).</seg>
               <seg>Ανάδοχος: Κοινοπραξία "ΟΔΩΝ ΚΑΙ ΟΔΟΣΤΡΩΜΑΤΩΝ" - "ΙΡΙΣ" ΑΕ.</seg>
               <seg>Το συμφωνητικό υπογράφηκε για ποσό 4.391.278.476 δρχ.</seg>
               <seg>Ο Αναπληρωτής Υπουργός</seg>
               <seg>ΚΩΣΤΑΣ ΓΕΙΤΟΝΑΣ"</seg>
               <seg>18. Στην με αριθμό 3150/2-8-94 ερώτηση δόθηκε με το υπ’ αριθμ. 1722/25-8-94 έγγραφο από τον Υφυπουργό Γεωργίας η ακόλουθη απάντηση:</seg>
               <seg>"Απαντώντας στην Ερώτηση με αριθμό 3150/2.8.94 που κατέθεσε ο Βουλευτής κ. Θ. Πασσαλίδης, αναφορικά με το παραπάνω θέμα, σας πληροφορούμε τα ακόλουθα:</seg>
               <seg>Σύμφωνα με τον Καν.(ΕΟΚ) 822/87 του Συμβουλίου για την κοινή οργάνωση αγοράς στον αμπελονικό τομέα απαγορεύεται κάθε νέα φύτευση αμπέλου μέχρι το 1996.</seg>
               <seg>κατά παράκληση της ανωτέρω διάταξης δύνανται τα κράτη-μέλη να χορηγούν άδειες νέων φυτεύσεων για τις εκτάσεις που προορίζονται για νέες φυτεύσεις στα πλαίσια μέτρων αναδασμού ή μέτρων απαλλοτρίωσης για λόγους κοινής ωφέλειας.</seg>
               <seg>Επιτρέπεται όμως η αναφύτευση αμπέλου, δηλ. η φύτευση μετά από δεόντως δηλωμένη εκρίζωση ίσης έκτασης αμπέλου, κατόπιν χορηγήσεως άδειας αναφύτευσης από την οικεία Δ/νση Γεωργίας.</seg>
               <seg>Η αναφυτευόμενη ποικιλία αμπέλου πρέπει να ανήκει στην ίδια κατηγορία χρήσης με την εκριζωθείσα (οινοποιήσιμη, επιτραπέζια, σταφιδοποιίας) και να έχει καταταγεί στις συνιστώμενες ή επιτρεπόμενες ποικιλίες για τον συγκεκριμένο Νομό στα πλαίσια του Καν. (ΕΟΚ) αρ.3800/81.</seg>
               <seg>Επίσης, το δικαίωμα αναφύτευσης δύναται να μεταβιβασθεί εν όλω ή εν μέρει σε άλλη εκμετάλλευση, σύμφωνα με τον Καν. (ΕΟΚ) αριθμ. 3302/90 της Επιτροπής "περί καθορισμού των λεπτομερειών εφαρμογής σχετικά με τη μεταβίβαση των δικαιωμάτων-αναφύτευσης των αμπελουργικών εκτάσεων" και την εφαρμοστική απόφαση του Υπουργού Γεωργίας αριθμ. 371581/16.7.93 (ΦΕΚ 693/Β/9.9.93).</seg>
               <seg>Συνεπώς, οι παραγωγοί που επιθυμούν μεμονωμένα να προβούν σε νέες φυτεύσεις αμπελώνων (δηλ. χωρίς προηγούμενη εκρίζωση ίσης έκτασης παλαιού αμπελώνα) δύνανται να αποκτήσουν δικαίωμα φύτευσης με μεταβίβαση του δικαιώματος αναφύτευσης από αμπελουργού που επιθυμούν να εγκαταλείψουν την αμπελοκαλλιέργεια και θα ακολουθήσουν την διαδικασία του Καν. 3302/90 και δεν θα ενταχθούν στο καθεστώς οριστικής εγκατάλειψης αμπελώνων του Καν. 1442/88.</seg>
               <seg>Σύμφωνα με το νέο καθεστώς στον τομέα του καπνού που άρχισε να ισχύει από την εσοδεία 1993, η κατανομή των ποσοστώσεων στους παραγωγούς έγινε σύμφωνα με όσα ορίζουν οι Κοινοτικοί Κανονισμοί. Το δικαίωμα στην καλλιέργεια καπνού και κατ’ επέκταση του ύψος της ατομικής ποσόστωσης της κάθε ποικιλίας, καθορίσθηκε κατά βάση από το μέσο όρο της παραγωγής της περιόδου 1989-91 προσαρμοσμένης στις ΜΕΠ των αντίστοιχων ποικιλιών της περιόδου αυτής και αναπροσαρμοσμένης στην ποσόστωση της εσοδείας 1993. Το αποκτηθέν δικαίωμα για την καλλιέργεια μιας ποικιλίας καπνού μεταφέρθηκε στην εσοδεία 1994 προσαρμοσμένο ανάλογα προς την ποσόστωση της ποικιλίας για το 1994. Ποσοστώσεις παραγωγών που δεν χρησιμοποιήθηκαν και επεστράφησαν στον Ε.Ο.Κ. αναδιανεμήθηκαν στους καπνοκαλλιεργητές ορεινών και ημιορεινών περιοχών της χώρας. Ειδικές ρυθμίσεις για ορισμένους νομούς της χώρας δεν είναι δυνατές. Επί πλέον και σύμφωνα πάντα με τα όσα ορίζουν κοινοτικοί κανονισμοί, ποσότητα που αντιστοιχεί στο 2% της συνολικής ποσόστωσης της κάθε ποικιλίας ή ομάδες ποικιλιών κατανέμεται κάθε χρόνο σε νέους παραγωγούς με βάση ορισμένα κριτήρια (ηλικία, αριθμός παιδιών κ.λπ.) που καθορίστηκαν από την Ε.Ο.Κ.</seg>
               <seg>Για την κάλυψη των αναγκών των ελλήνων παραγωγών αγελαδινού γάλακτος, το Υπουργείο Γεωργίας καταβάλλει προσπάθειες για παραπέρα αύξηση της εθνικής ποσόστωσης αγελαδινού γάλακτος, και σχετική έγκριση από την Ε.Ε. Με την ενδεχόμενη έγκριση από πλευράς Ε.Ε. αύξηση της εθνικής ποσόστωσης, θα καλυφθούν κατά προτεραιότητα ανάγκες ευαίσθητων και παραμεθορίων περιοχών της Χώρας.</seg>
               <seg>Ο Υφυπουργός</seg>
               <seg>Φ. ΚΩΝΣΤΑΝΤΙΝΟΥ"</seg>
               <seg>19. Στην με αριθμό 3152/3-8-94 ερώτηση δόθηκε με το υπ’ αριθμ. 22695/24-8-94 έγγραφο από τον Υφυπουργό Μεταφορών η ακόλουθη απάντηση:</seg>
               <seg>"Απαντώντας στην 3152/3.8.94 Ερώτηση του Βουλευτή κυρίου Παναγιώτη Ψωμιάδη και απευθύνεται στον Υπουργό Μεταφορών και Επικοινωνιών, θέτουμε υπόψη σας το έγγραφο με αριθμό πρωτοκόλλου 504/338461/11.8.94 του κυρίου Γενικού Διευθυντή του Οργανισμού Τηλεπικοινωνιών της Ελλάδος Α.Ε., με το οποίο δίδεται απάντηση στην Ερώτηση αυτή.</seg>
               <seg>Ο Υφυπουργός</seg>
               <seg>ΔΗΜΗΤΡΙΟΣ ΑΛΑΜΠΑΝΟΣ"</seg>
               <seg>Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).</seg>
               <seg>20. Στην με αριθμό 3156/3-8-94 ερώτηση δόθηκε με το υπ’ αριθμ. 39167/26-8-94 έγγραφο από τον Αναπλ. Υπουργό Εσωτερικών η ακόλουθη απάντηση:</seg>
               <seg>"Σε απάντηση της 3156/94 Ερώτησης που κατατέθηκε στη Βουλή των Ελλήνων από τη Βουλευτή κ. Μ. Μαχαίρα και αναφέρεται στη χρηματοδότηση του ανωτέρω έργου, σύμφωνα με όσα μας γνώρισε η Νομαρχία, σας πληροφορούμε ότι:</seg>
               <seg>Οι εν λόγω Κοινότητες εξυπηρετούνται και επικοινωνούν με την υπόλοιπη Νήσο Σάμο με τον υπάρχον οδικό δίκτυο, το οποίο και συνεχώς βελτιώνεται, έτσι ώστε σε σύντομο χρονικό διάστημα να είναι σύγχρονο.</seg>
               <seg>Σε ότι αφορά τώρα το συγκεκριμένο αίτημα έχουμε να επισημάνουμε ότι πρόκειται για ένα τεράστιο έργο που χαρακτηρίζεται από ανυπέρβλητα εμπόδια, τόσο οικονομικά, λόγω της μορφολογίας του εδάφους (ορεινοί όγκοι-ρέματα κ.λπ), όσο και περιβαλλοντικά, δεδομένου ότι μεγάλο τμήμα της περιοχής έχει χαρακτηρισθεί με Προεδρικό Διάταγμα, ως ιδιαιτέρου κάλλους, και θεωρείται προστατευόμενη περιοχή, ως υδροβιότοπος της φώκιας αποκλειόμενη σχετικών αλλοιώσεων ή παρεμβάσεων.</seg>
               <seg>Παρ’ όλα αυτά, δηλ. το υψηλό κόστος και τα συνεχιζόμενα περιβαλλοντικά προβλήματα, καταβάλλεται προσπάθεια μέσω της Ευρωπαϊκής Ένωσης να ενταχθεί το πιο πάνω έργο σε ένα από τα Προγράμματά της, που θα αφορά μια συνολική αντιμετώπιση του προβλήματος, τόσο της επικοινωνίας των πιο πάνω Κοινοτήτων, όσο και για την ανάδειξη της περιοχής από πλευράς διατήρησης του φυσικού κάλλους και προστασίας του υδροβιότοπου της μεσογειακής φώκιας και της παρεμπόδισης κάθε έξωθεν μεμονωμένων παρεμβάσεων και αυθαίρετων ενεργειών.</seg>
               <seg>Ο Αναπλ. Υπουργός</seg>
               <seg>Γ. ΔΑΣΚΑΛΑΚΗΣ"</seg>
               <seg>21. Στην με αριθμό 3157/3.8.94 ερώτηση δόθηκε με το υπ’ αρ. 22694/25.8.94 έγγραφο από τον Υπουργό Μεταφορών η ακόλουθη απάντηση:</seg>
               <seg>"Απαντώντας στην 3157/3.8.94 ερώτηση της Βουλευτού κυρίας Μαρίας Μαχαίρα και απευθύνεται στον Υπουργό Μεταφορών και Επικοινωνιών θέτουμε υπόψη σας τα έγγραφα με αριθμό πρωτοκόλλου ΔΣ &amp; ΓΔ/733/9.8.94 του κυρίου Γενικού Διευθυντή της Ολυμπιακής Αεροπορίας και Δ13/35237/972/12.8.94 του κυρίου Διοικητή της Υπηρεσίας Πολιτικής Αεροπορίας με τα οποία δίδεται απάντηση στην Ερώτηση αυτή.</seg>
               <seg>Ο Υπουργός</seg>
               <seg>ΘΕΟΔΩΡΟΣ ΠΑΓΚΑΛΟΣ"</seg>
               <seg>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου.</seg>
               <seg>22. Στην με αριθμό 3159/3.8.94 ερώτηση δόθηκε με το υπ’ αρ. ΙΗ/891/26.8.94 έγγραφο από τον Αναπλ. Υπουργό Παιδείας η ακόλουθη απάντηση:</seg>
               <seg>"Απαντώντας στην Ερώτηση με αριθμό 3159/3.8.94 που κατέθεσε ο Βουλευτής κ. Ν. Κατσαρός σχετικά με το αίτημα της Πανελλήνιας Ομοσπονδίας Σαρακατσάνων για τη λειτουργία κατασκηνώσεων από το Υπουργείο Παιδείας για τα ελληνικής καταγωγής παιδιά Σαρακατσάνων της Βουλγαρίας, σας γνωρίζουμε τα ακόλουθα:</seg>
               <seg>1. Ο προγραμματισμός λειτουργίας των κατασκηνώσεων του Υπουργείου Εθνικής Παιδείας και Θρησκευμάτων γίνεται στις αρχές κάθε έτους (τον Μάρτιο) και σύμφωνα με τις πιστώσεις που διατίθενται κάθε χρόνο για το σκοπό αυτό.</seg>
               <seg>2. Το αίτημα της Πανελλήνιας Ομοσπονδίας Σαρακατσάνων για τη λειτουργία κατασκηνώσεων είχε ληφθεί και οι διατιθέμενες πιστώσεις για το οικονομικό έτος 1994 είχαν κατανεμηθεί, με βάση τον αναφερόμενο προγραμματισμό, και ως εκ τούτου δεν υπήρχε η δυνατότητα ικανοποίησης του αιτήματος.</seg>
               <seg>Παρ’ όλα αυτά, η Κεντρική Επιτροπή Μαθητικών Κατασκηνώσεων και Φιλοξενίας σε έκτακτη συνεδρίασή της (στις 7.6.94)μ συζήτησε το αίτημα αυτό έχοντας υπόψη:</seg>
               <seg>α. Τα ανωτέρω</seg>
               <seg>β. Ότι στην περίπτωση που θα εξασφαλίζονταν οι πιστώσεις, το χρονικό διάστημα που απέμενε ήταν πολύ μικρό για την ολοκλήρωση της διαδικασίας για συμπληρωματική κατ’ εξαίρεση έγκριση, από το Υπουργικό Συμβούλιο, πρόσληψης του προσωπικού.</seg>
               <seg>γ. Την διαβεβαίωση του ΥΠ.ΕΞ, σε τηλεφωνική επικοινωνία του με αρμόδια υπηρεσία του ΥΠΕΠΘ, ότι το αίτημα της φιλοξενίας των τέκνων Ελλήνων Σαρακατσάνων της Βουλγαρίας μπορεί να ικανοποιηθεί στα πλαίσια των προγραμμάτων που είχε για το σκοπό αυτό η Γενική Γραμματεία Απόδημου Ελληνισμού.</seg>
               <seg>Και αποφάσισε να παραπεμφθεί το αναφερόμενο αίτημα στην Γ.Γ.Α.Ε. για τις δικές της ενέργειες λόγω αρμοδιότητας.</seg>
               <seg>(ΣΧΕΤ. έγγραφο - ΦΑΞ Δ4/368/13.6.94 της Δ/νσης Δ/κών Υποθέσεων Α/θμιας και Β/θμιας Εκπαίδευσης ΥΠΕΠΘ).</seg>
               <seg>Ο Αναπληρωτής Υπουργός</seg>
               <seg>Φ. ΠΕΤΣΑΛΝΙΚΟΣ</seg>
               <seg>23. Στην με αριθμό 3161/3.8.94 ερώτηση δόθηκε με το υπ’ αρ. 39174/26.8.94 έγγραφο από τον Αναπλ. Υπουργό Εσωτερικών η ακόλουθη απάντηση:</seg>
               <seg>"Σε απάντηση της 3161/94 Ερώτησης που κατατέθηκε στη Βουλή των Ελλήνων από τους Βουλευτές κ. Θ. Δαμιανό και Κ. Ευμορφίδη και αναφέρεται στο ανωτέρω έργο, σύμφωνα με όσα μας γνώρισε η Γεν. Γραμματεία Περιφ. Αν. Μακεδονίας &amp; Θράκης, σας πληροφορούμε τα εξής:</seg>
               <seg>1. Σύμφωνα με την κατανομή των πιστώσεων του ΠΕΠ Περιφέρειας Α.Μ.Θ. δαπάνες έργων ύψους 22.400 εκ. δρχ. αφορούν άμεσα το Νομό Δράμας.</seg>
               <seg>2. Το Εθνικό σκέλος του Προγράμματος δεν έχει οριστικοποιηθεί και ανακοινωθεί και κατά συνέπεια δεν είναι δυνατό να αναφέρονται δαπάνες κατά Νομό από το Εθνικό σκέλος.</seg>
               <seg>3. Για τα λοιπά επί μέρους ερωτήματα:</seg>
               <seg>3.1 - Τα νερά του Νέστου είναι έργο εκτός αρμοδιότητας του ΠΕΠ ΑΜΘ.</seg>
               <seg>3.2 - Για την βελτίωση του άξονα Καβάλας - Δράμας - Εξοχής προβλέπονται 3.000 εκ. δρχ.</seg>
               <seg>3.3 - Η οδοποιία Δράμας - Σιδηρόνερου - σκαλωτής είναι έργο Νομαρχιακού επιπέδου (ΣΑΝΤ/2), έχει αρμοδιότητα το Νομαρχιακό Συμβούλιο και από το ΠΕΠ για την επαρχιακή οδοποιία Ν. Δράμας έχει καθοριστεί ποσό 1.600 εκ. δρχ..</seg>
               <seg>3.4. α. Το θέμα του Ινστ. Μαρμάρου συνδέεται με τη σύσταση φορέα κ.λπ. Από το ΠΕΠ έχει προβλεφθεί αντίστοιχο μέτρο που αφορά τις Δράσεις Ανάπτυξης της Βιομηχανίας με συνολικό ποσό 6.4 εκ. δρχ.</seg>
               <seg>3.4 β. - Το ΤΕΤ Δράμας χρηματοδοτείται από ΠΕΠ ΑΜΘ με 800 εκ.</seg>
               <seg>3.4 γ. - Το θέμα των Παλλινοστούντων δεν είναι αρμοδιότητα του ΠΕΠ ΑΜΘ.</seg>
               <seg>3.4 δ. - Τα αθλητικά έργα δεν είναι επιλέξιμα για το πρόγραμμα.</seg>
               <seg>3.4. - ε. Για το Νοσοκομείο Δράμας, το ποσό των 400 εκατ. δρχ. καθορίστηκε από το Υπουργείο Υγείας Πρόνοιας και Κοινωνικών Ασφαλίσεων.</seg>
               <seg>3.4.- ζ. Το θέμα της Σιδηροδρομικής Γραμμής δεν είναι της αρμοδιότητας του ΠΕΠ ΑΜΘ.</seg>
               <seg>3.4. - η. Η πρόβλεψη για τα έργα Δασών συνολικού ύψους 1.760 εκ. δρχ. Καλύπτει στη φάση αυτή τις ανάγκες αξιοποίησης και εκμετάλλευσης του δασικού πλούτου του Ν. Δράμας.</seg>
               <seg>3.4. θ. Το βιομηχανικό σφαγείο δεν είναι αρμοδιότητος του ΠΕΠ ΑΜΘ.</seg>
               <seg>Ο Αναπληρωτής Υπουργός</seg>
               <seg>Γ. ΔΑΣΚΑΛΑΚΗΣ"</seg>
               <seg>24. Στην με αριθμό 3163/3.8.94 ερώτηση δόθηκε με το υπ’ αρ. 1735/25.8.94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην ερώτηση 3163/3.8.94, που κατέθεσαν οι Βουλευτές κ.κ. Γ. Κατσαρός, Α. Σκυλλάκος, Σ. Στριφτάρης στα πλαίσια των αρμοδιοτήτων μας, σας πληροφορούμε τα ακόλουθα:</seg>
               <seg>Η πολιτική δέσμευση που έλαβε ο Υπουργός Γεωργίας κατά την ψήφιση του σχετικού νόμου αφορούσε και αφορά την επαναπρόσληψη και μάλιστα κατ’ εξαίρεση μέσα στο έτος 1995 εκείνων που είχαν απολυθεί από την ΚΥΔΕΠ, δηλαδή των 420 ατόμων.</seg>
               <seg>Ο Υπουργός</seg>
               <seg>Γ. ΜΩΡΑΪΤΗΣ"</seg>
               <seg>25. Στην με αριθμό 1363/3.8.94 ερώτηση δόθηκε με το υπ’ αρ. 22838/25.8.94 έγγραφο από τον Υπουργό Προεδρίας η ακόλουθη απάντηση:</seg>
               <seg>"Σχετικά με την αρ. 3163/3.8.94 ερώτηση που κατέθεσαν στη Βουλή οι Βουλευτές Γ. Κατσαρός, Α. Σκυλλάκος και Σ. Στριφτάρης και αναφέρεται σε αυτούς που απολύθηκαν και σε αυτούς που κατά καιρούς θα απολυθούν από την ΚΥΔΕΠ, σας πληροφορούμε ότι όπως σας είναι γνωστό η κυβέρνηση έχει μεριμνήσει κατά το δυνατόν και με τις διατάξεις της παρ. 13 άρθρου 25 του ν. 2190/94, τον οποίο το κόμμα των ερωτώντων Βουλευτών καταψήφισε, προστατεύονται και όσοι απολύθηκαν στις 18.7.94 αλλά και αυτοί που θα απολυθούν στο μέλλον από την ΚΥΔΕΠ, εφόσον παρέμειναν σε αυτήν για τις ανάγκες της εκκαθάρισης.</seg>
               <seg>Ο Υπουργός</seg>
               <seg>ΑΝΑΣΤΑΣΗΣ ΠΕΠΟΝΗΣ"</seg>
               <seg>26. Στην με αριθμό 3169/3.8.94 ερώτηση δόθηκε με το υπ’ αρ. 1464Β/22.8.94 έγγραφο από τον Υπουργό ΠΕΧΩΔΕ η ακόλουθη απάντηση:</seg>
               <seg>"Απαντώντας στην ερώτηση με αριθμό 3169 που κατατέθηκε στις 3.8.94 από τον Βουλευτή κ. Βασίλη Μπεκίρη σας γνωρίζουμε τα εξής όπως μας ενημέρωσε η αρμόδια Νομαρχία Δυτική Αττικής:</seg>
               <seg>Στις 1.2.94 συντάχθηκε από υπαλλήλους της Δ/νσης Πολεοδομίας Δυτικής Αττικής έκθεση αυτοψίας για αυθαίρετη κατασκευή, (στέγαστρο από ξύλο, και στέγη από κεραμίδια) στον πίσω ακάλυπτο, στην οικοδομή επί της οδού Αγ. Γεωργίου 54-56 στον Κορυδαλλό.</seg>
               <seg>Κατά της έκθεσης αυτής υπεβλήθη ένσταση η οποία εκδικάσθηκε από την αρμόδια επιτροπή στις 4.4.1994.</seg>
               <seg>Μετά τα πιο πάνω ορίσθηκε από την Δ/νση Πολεοδομίας συνεργείο κατεδάφισης του αυθαιρέτου για τις 29.6.1994 και απερρίφθη.</seg>
               <seg>Το σχετικό έγγραφο όπως που αφορούσε την κοινοποίηση της ημερομηνίας κατεδάφισης προς τους υπόχρεους ιδιοκτήτες παραδόθηκε καθυστερημένα στις 29.6.94, δηλαδή το πρωί της ίδιας ημέρας που είχε ορισθεί η κατεδάφιση του αυθαίρετου. Έτσι η καθορισθείσα κατεδάφιση δεν πραγματοποιήθηκε δοθέντος μάλιστα ότι δεν παρίστατο και ο εισαγγελέας.</seg>
               <seg>Από την αρμόδια Δ/νση Πολεοδομίας Δυτικής Αττικής έχει προγραμματιστεί νέα ημερομηνία κατεδάφισης για την 1 Σεπτεμβρίου 1994.</seg>
               <seg>Ο Υπουργός</seg>
               <seg>Κ. ΛΑΛΙΩΤΗΣ"</seg>
               <seg>27. Στην με αριθμό 3170/3.8.94 ερώτηση δόθηκε με το υπ’ αρ. 1736/25.8.94 έγγραφο από τον Υφυπουργό Γεωργίας η ακόλουθη απάντηση:</seg>
               <seg>"Απαντώντας στην Ερώτηση με αρ. 3170/3.8.94 που κατέθεσε ο Βουλευτής κ. Β. Μπεκίρης, αναφορικά με το παραπάνω θέμα, σας πληροφορούμε τα ακόλουθα:</seg>
               <seg>1. Με την αρ. 2156/94 απόφαση των Υπουργών Εσωτερικών και Γεωργίας, έχει παραχωρηθεί η χρήση του δημοσίου ιχθυοτροφείου "ΠΡΟΚΟΠΟΣ" στην Κοινότητα Μετοχίου Αχαίας με συγκεκριμένους όρους και προϋποθέσεις.</seg>
               <seg>Η υλοποίηση της προαναφερόμενης απόφασης έχει ουσιαστικά αρχίσει με την από 16.6.94 παράδοση - παραλαβή του ιχθυοτροφείου από τους εκπροσώπους του Δημοσίου και της Κοινότητας αντίστοιχα.</seg>
               <seg>Σύμφωνα δε με τις συνημμένες αποφάσεις της Κοινότητας Μετοχίου και του τοπικού αλιευτικού συνεταιρισμού έχει ήδη αποφασισθεί η δημιουργία της προβλεπομένης δημοτικοσυνεταιριστικής τουριστικής επιχείρησης και έχουν δρομολογηθεί οι διαδικασίες ίδρυσης.</seg>
               <seg>2. Η εκμετάλλευση του ιχθυοτροφείου από την έναρξη του τρέχοντος ιχθυοτροφικού έτους (1.3.94) και μέχρι την παραλαβή του από την Κοινότητα Μετοχίου, πραγματοποιήθηκε προσωρινά από επιστατοφύλακες (σύμφωνα με τις διατάξεις του Ν.Δ/τος 420/70), με ουσιαστικά καθήκοντα την συντήρηση και φύλαξη των εγκαταστάσεων και γενικότερα του υδάτινου χώρου του ιχθυοτροφείου και όχι την αλίευσή του.</seg>
               <seg>Το πρόγραμμα εκμετάλλευσης του ιχθυοτροφείου που ξεκίνησε στις 16.6.94 από την Κοινότητα Μετοχίου και το οποίο θα συνεχισθεί με την δημιουργία της κοινοτικοσυνεταιριστικής επιχείρησης αναμένεται να παρουσιάσει την αλιευτική παραγωγή του ιχθυοτροφικού έτους 1994-95 και κατόπιν θα είναι δυνατή η σύγκριση με την παραγωγή των προηγούμενων ετών.</seg>
               <seg>3. Στην Νομαρχία Αχαίας στην οποία έχει ανατεθεί η εφαρμογή της ΚΥΑ και στην Κεντρική Υπηρεσία του Υ.Γ. δεν έχουν αναφερθεί συγκεκριμένες κατηγορίες κακής εκμετάλλευσης ή παράβασης συγκεκριμένων διαταγμάτων ή νόμων. Οι γενικές αναφορές σε ζητήματα κακής εκμετάλλευσης ή μη εφαρμογής νόμων θα πρέπει να συνοδεύονται από τεκμηριωμένα στοιχεία.</seg>
               <seg>Ο Υφυπουργός</seg>
               <seg>ΦΛ. ΚΩΝΣΤΑΝΤΙΝΟΥ"</seg>
               <seg>28. Στην με αριθμό 3171/3.8.94 ερώτηση δόθηκε με το υπ’ αρ. 1737/25.8.94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην ερώτηση με αριθμό 3171/3.8.94 που κατέθεσε ο Βουλευτής κ. Μ. Σιδέρης, αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε ότι επί των διαλαμβανομένων στην παραπάνω ερώτηση, έχουμε απαντήσει διεξοδικά στη Βουλή των ελλήνων, στις 2.8.94 κατά τη συζήτηση της 68/26.4.94 επερώτησης και της 339/1.8.94 επίκαιρης ερώτησης.</seg>
               <seg>Ο Υφυπουργός</seg>
               <seg>Β. ΒΑΣΙΛΑΚΑΚΗΣ"</seg>
               <seg>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</seg>
               <seg>29. Στην με αριθμό 3172/3.8.94 ερώτηση δόθηκε με το υπ’ αρ. 22692/26.8.94 έγγραφο από τον Υφυπουργό Μεταφορών η ακόλουθη απάντηση:</seg>
               <seg>"Απαντώντας στην 3172/3.8.94 ερώτηση του Βουλευτή κ. Στέφανου Μάνου και απευθύνεται στον Υπουργό Μεταφορών και Επικοινωνιών θέτουμε υπόψη σας το έγγραφο με αριθμό πρωτοκόλλου 62/946093/25.8.94 του κυρίου Γενικού Διευθυντή του Οργανισμού Τηλεπικοινωνιών Ελλάδος ΑΕ, με το οποίο δίδεται απάντηση στην ερώτηση αυτή.</seg>
               <seg>Ο Υφυπουργός</seg>
               <seg>ΔΗΜΗΤΡΙΟΣ ΑΛΑΜΠΑΝΟΣ"</seg>
               <seg>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).</seg>
               <seg>30. Στην με αριθμό 3173/3.8.94 ερώτηση δόθηκε με το υπ’ αρ. 39/87/26.8.94 έγγραφο από τον Υπουργό Εσωτερικών η ακόλουθη απάντηση:</seg>
               <seg>"Σε απάντηση της 3173/94 Ερώτησης που κατατέθηκε στη Βουλή των Ελλήνων από το Βουλευτή κ. Ν. Κατσαρό και αναφέρεται στη χρηματοδότηση του ανωτέρω έργου, σύμφωνα με όσα μας γνώρισε η Νομαρχία, σας πληροφορούμε ότι:</seg>
               <seg>Ο δρόμος Ροδιάς - Συκαμινέας μήκους 22 χλμ. χρηματοδοτείται από ΣΑΕ και ΥΠΕΧΩΔΕ.</seg>
               <seg>Η υπάρχουσα εργολαβία που άρχισε από το 1990 αφορά το κομμάτι από Ροδιά μέχρι διασταύρωση Άνω Αργυροπουλίου, μήκους 8.5 χλμ. και είναι προϋπολογισμού 250.000.000 δρχ.. Η χρηματοδότηση ανά έτος ήταν: 1990 20 εκατ., 1991 20 εκατ., 1992 25 εκατ. 1993 50 εκατ., 1994 πίστωση 135 εκατ. δρχ.</seg>
               <seg>Από τα χρήματα του 1994 απορροφήθηκαν ήδη 60 εκατ. και μέχρι τέλους του έτους θα έχουν απορροφηθεί από τα υπόλοιπα.</seg>
               <seg>Για την συνέχιση του έργου επειδή υπάρχει η δυνατότητα επιλογής πολλών λύσεων ως προς την χάραξη του δρόμου, θα συνταχθεί η σχετική μελέτη από την αρμόδια Τεχνική Υπηρεσία και θα επιλεγεί η καλύτερη δυνατή λύση από το Νομαρχιακό Συμβούλιο.</seg>
               <seg>Ο Αναπληρωτής Υπουργός</seg>
               <seg>Γ. ΔΑΣΚΑΛΑΚΗΣ"</seg>
               <seg>31. Στην με αριθμό 3175/3.8.94 ερώτηση δόθηκε με το υπ’ αρ. 3142/25.8.94 έγγραφο από τον Υπουργό Υγείας η ακόλουθη απάντηση:</seg>
               <seg>"Απαντώντας στην 3175/94 ερώτηση, που κατατέθηκε στη Βουλή από τον Βουλευτή κ. Νικόλαο Κατσαρό και σε ότι αφορά την αρμοδιότητα του Υπουργείου μας, σας γνωρίζουμε σύμφωνα και με το σχετικό (γ) ότι: εντός του στρατοπέδου Μανωλάκη - Σαρίνδεη έχει ξεκινήσει η κατασκευή των κτιρίων εκτροφείου σκύλων δυναμικότητας μέχρι 130 ζώων.</seg>
               <seg>Η ίδρυση του κυνοτροφείου έγινε χωρίς σχετική άδεια της αστυνομίας ή του Δήμου Λάρισας και χωρίς έγκριση από την περιφερειακή υπηρεσία μας η οποία μέχρι σήμερα δεν έχει κληθεί από κανένα φορά να γνωμοδοτήσει αρμοδίως.</seg>
               <seg>Οι εν λόγω εγκαταστάσεις απέχουν περίπου 100 μέτρα από τον περίβολο του στρατοπέδου το οποίο βρίσκεται εντός του σχεδίου πόλης της Λάρισας και 130 μ. από τις πλησιέστερες κατοικίες.</seg>
               <seg>Συνεπώς η ίδρυση και λειτουργία του κυνοτροφείου είναι αντίθετη προς την ισχύουσα νομοθεσία.</seg>
               <seg>Η περιφερειακή μας Υπηρεσία παρακολουθεί το όλο θέμα.</seg>
               <seg>Το συναρμόδιο Υπουργείο προς το οποίο κοινοποιείται το παρόν παρακαλείται ν’ απαντήσει σε θέματα αρμοδιότητάς του.</seg>
               <seg>Ο Υπουργός</seg>
               <seg>ΔΗΜ. ΚΡΕΜΑΣΤΙΝΟΣ"</seg>
               <seg>32. Στην με αριθμό 3186/3-8-94 ερώτηση δόθηκε με το υπ’ αριθμ. 7976/25-8-94 έγγραφο από τον Υπουργό Υγείας η ακόλουθη απάντηση:</seg>
               <seg>"Αναφερόμενοι στην 3186/3-8-94 ερώτηση που σας κατέθεσε ο βουλευτής κ. Ν. Οικονομόπουλος σας πληροφορούμε τα εξής:</seg>
               <seg>Το Υπουργείο έχει προγραμματίσει τη λειτουργία της Μονάδας Εντατικής Θεραπείας του Νοσ/μείου "ΑΓ. ΑΝΔΡΕΑΣ" το συντομότερο δυνατό. Πρόσφατα δόθηκε έγκριση για την αγορά μέρους του απαιτούμενου εξοπλισμού και σταδιακά θα ολοκληρωθεί η αγορά του εξοπλισμού που απαιτείται σε συνδυασμό με τις υπάρχουσες πιστώσεις.</seg>
               <seg>Η λειτουργία της ΜΕΘ του "ΑΓ. ΑΝΔΡΕΑ" θα ανακουφίσει και την αντίστοιχη μονάδα του Πανεπ/κού Νοσ/μείου την οποία σταδιακά θα βελτιώσουμε.</seg>
               <seg>Ο Υπουργός</seg>
               <seg>Δ. ΚΡΕΜΑΣΤΙΝΟΣ"</seg>
               <seg>33. Στην με αριθμό 3188/4-8-94 ερώτηση δόθηκε με το υπ’ αριθμ. 222/24-8-94 έγγραφο από τον Υπουργό Εμπ. Ναυτιλίας η ακόλουθη απάντηση:</seg>
               <seg>"1. Απαντώντας στην 3188/4-8-94 ερώτηση που κατατέθηκε στη Βουλή των Ελλήνων από τον Βουλευτή κ. Γ. ΧΑΡΑΛΑΜΠΟΥΣ, αναφορικά με το αντικείμενο του θέματος, σας γνωρίζουμε τα ακόλουθα:</seg>
               <seg>α) Η φόρτωση κενών ρυμουλκούμενων οχημάτων επί ρυμουλκών οχημάτων και η μεταφορά τους με τα οχηματαγωγά πλοία είναι δυνατή από πλευράς ασφαλείας του πλοίου και μόνον, εφ’ όσον τηρούνται οι προϋποθέσεις του Π.Δ. 256/88 (ΦΕΚ 107 Α’ /1-6-88) "Κανονισμός καταλληλότητας οχηματαγωγών πλοίων και ειδικότερα των άρθρων 28 και 34 αυτού, σύμφωνα με τα οποία:</seg>
               <seg>Ι) Όλα τα οχήματα που πρόκειται να μεταφερθούν σε οχηματαγωγά πλοία πρέπει να βρίσκονται σε καλή κατάσταση και να μη δημιουργούν κίνδυνο κατά την φόρτωση, εκφόρτωση και μεταφορά τους και</seg>
               <seg>ΙΙ) Η Εποπτεία, η παρακολούθηση και ο έλεγχος για την φόρτωση, στοιβασία και ασφαλή τοποθέτηση των οχημάτων ανήκει στην ευθύνη του Πλοιάρχου και των αρμοδίων Αξ/κών που ορίζονται εγγράφως από αυτόν σαν υπεύθυνοι χώρου οχημάτων.</seg>
               <seg>β) Ο καταβαλλόμενος ναύλος Φ/Γ οχημάτων στα πλοία είναι ανάλογος του μήκους αυτών και όχι του βάρους των.</seg>
               <seg>γ) Το θέμα της νομιμότητας ή όχι των φορτηγών οχημάτων να μεταφέρουν, ως φορτίο, αλλα οχήματα ή μέρος του οχήματος (ρυμουλκούμενο) άπτεται των αρμοδιοτήτων του Υπουργείου Μεταφορών και Επικοινωνιών το οποίο εκδίδει τις άδειες κυκλοφορίας και γενικά θεσπίζει τις σχετικές με την κίνηση, κυκλοφορία κ.λπ. των οχημάτων αυτών διατάξεις.</seg>
               <seg>2. Το Υπουργείο Μεταφορών και Επικοινωνιών στο οποίο κοινοποιείται η παρούσα με φωτοαντίγραφο του με ημερ. 9/8/94 εγγράφου της Βουλής των Ελλήνων και της προσαρτημένης σ’ αυτό ερώτησης (αριθμ. 3188) παρακαλείται όπως γνωστοποιήσει τις απόψεις - ενέργειες του, απευθείας στη Βουλή των Ελλήνων και στο ερωτώντα κ. Βουλευτή κοινοποιώντας την απάντηση του και στο ΥΕΝ προκειμένου στη συνέχεια δοθούν ανάλογες οδηγίες στις οικείες Λιμενικές Αρχές της Χώρας.</seg>
               <seg>Ο Υπουργός</seg>
               <seg>ΓΕΩΡΓΙΟΣ ΚΑΤΣΙΦΑΡΑΣ"</seg>
               <seg>34. Στην με αριθμό 3192/4-8-94 ερώτηση δόθηκε με το υπ’ αριθμ. 1747/25-8-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην Ερώτηση 3192/4-8-94 που κατέθεσε ο Βουλευτής κ. Κων. Χαραλαμπόπουλος σας πλαίσια των αρμοδιοτήτων μας, σας πληροφορούμε τα ακόλουθα:</seg>
               <seg>Λόγω της παρατεταμένης ανομβρίας των τελευταίων ετών καθώς επίσης και λόγω της υπεραντλήσεων των υδάτινων αποθεμάτων από τον υπόγειο υδροφορέα του λεκανοπεδίου των Ιωαννίνων για υδρευτικούς κυρίως σκοπούς, υπάρχει πρόβλημα εξασφάλισης της υδροδότησης των ήδη κατασκευασθέντων και λειτουργούντων αρδευτικών έργων από τη Λίμνη Παμβώτιδα.</seg>
               <seg>Για την επέκταση των αρδεύσεων σε νέες εκτάσεις, μεταξύ των οποίων και η έκταση των 2.200 στρεμμάτων στην περιοχή της Κοινότητας ψίστας, απαιτείται η κατασκευή έργων εμπλουτισμού της Λίμνης Παμβώτιδας, ώστε να υπάρξει το απαιτούμενο υδάτινο δυναμικό που θα εξασφαλίζει την απρόσκοπτη λειτουργία τους.</seg>
               <seg>Το Υπ. Γεωργίας στα πλαίσια του ΙΙ Κ.Π.Σ. και ιδιαίτερα του Λειτουργικού Προγράμματος του, πρότεινε την ένταξη έργου εμπλουτισμού της Λίμνης Παμβώτιδας με προϋπολογισμό τριών δισεκατομμυρίων επτακοσίων πενήντα εκατομμυρίων δραχμών (3.750.000.000).</seg>
               <seg>Με την εξασφάλιση της υδροδότησης της περιοχής θα είναι δυνατή και η ένταξη του αντίστοιχου έργου σε Προγράμματα κατασκευής.</seg>
               <seg>Ο Υπουργός</seg>
               <seg>Γ. ΜΩΡΑΪΤΗΣ"</seg>
               <seg>35. Στην με αριθμό 3192/4-8-94 ερώτηση δόθηκε με το υπ’ αριθμ. 39170/26-8-94 έγγραφο από τον Αναπλ. Υπουργό Εσωτερικών η ακόλουθη απάντηση:</seg>
               <seg>"Σε απάντηση της 3192/94 Ερώτησης που κατατέθηκε στη Βουλή των Ελλήνων από το Βουλευτή κ. Κ. Χαραλαμπόπουλο και αναφέρεται στη χρηματοδότηση του ανωτέρω έργου, σύμφωνα με όσα μας γνώρισε η Νομαρχία, σας πληροφορούμε ότι:</seg>
               <seg>Το έργο άρδευσης της Άνω Ζώνης Λαψίστας ήταν ενταγμένο στα Μ.Ο.Π. (Μεσογειακά Ολοκληρωμένα Προγράμματα) και δεν υλοποιήθηκε λόγω αδυναμίας εξεύρεσης αρδεύσιμου νερού στο Λεκανοπέδιο Ιωαννίνων. Ο περιοριστικός αυτός όρος υφίσταται και σήμερα.</seg>
               <seg>Εφόσον λειτουργήσει το υπό μελέτη έργο "Εμπλουτισμός της Λίμνη των Ιωαννίνων από τον Άραχθο" δια μεταφοράς μέσω της δημιουργημένης σήραγγας, τότε θα είναι δυνατή η ένταξη του ανωτέρω έργου σε Πρόγραμμα Νομαρχίας ή Περιφέρειας για υλοποίηση.</seg>
               <seg>Ο Αναπλ. Υπουργός</seg>
               <seg>Γ. ΔΑΣΚΑΛΑΚΗΣ"</seg>
               <seg>36. Στην με αριθμό 3193/8-8-94 ερώτηση δόθηκε με το υπ’ αριθμ. 590/25-8-94 έγγραφο από τον Υπουργό Εθν. Αμύνης η ακόλουθη απάντηση:</seg>
               <seg>"Σε απάντηση της 3193/8-8-94 ερώτησης που κατέθεσε ο βουλευτής κ. Π. Τατούλης, σας πληροφορούμε ότι αυτή ερίζετε σε επιλεκτική αναφορά μέρους των διαλαμβανομένων στην Πάγια Διαταγή 4 3/84/ΓΕΣ/1οΕΓ. Το ακριβές της περιεχόμενο, βάσει του οποίου γίνονται και οι τοποθετήσει των Αξιωματικών στην Κύπρο, ορίζει καταρχήν ότι κάθε Αξιωματικός υπηρετεί κατά τη διάρκεια της σταδιοδρομίας του, τουλάχιστον από μία φορά, στις φρουρές Έβρου, Νήσων και Κύπρου. Όσο για την ΕΛΔΥΚ, συνάγεται σαφέστατα ότι η προϋπηρεσία στην Κύπρο δεν αποκλείει επανατοποθέτησή του εκεί. Τα κριτήρια δε, που εφαρμόζονται στην επιλογή των προσώπων, ορίζονται επίσης από την παραπάνω διαταγή και είναι η κοινωνικότητα, αξιοπρέπεια, τιμιότητα, ηθικότητα, η άριστα αξιολογημένη επαγγελματική ικανότητα και το υψηλό αίσθημα ευθύνης.</seg>
               <seg>Ο Υπουργός</seg>
               <seg>ΓΕΡΑΣΙΜΟΣ Δ. ΑΡΣΕΝΗΣ"</seg>
               <seg>37. Στην με αριθμό 3197/4-8-94 ερώτηση δόθηκε με το υπ’ αριθμ. 22698/25-8-94 έγγραφο από τον Υπουργό Μεταφορών η ακόλουθη απάντηση:</seg>
               <seg>"Απαντώντας στην 3197/4-9-94 ερώτηση του Βουλευτή κυρίου Αλέξανδρου Δεσύλλα και απευθύνεται στον Υπουργό Μεταφορών και Επικοινωνιών θέτουμε υπόψη σας τα έγγραφα με αριθμό πρωτοκόλλου Δ13/35063/968/11.8.94 του κυρίου Διοικητή της Υπηρεσίας Πολιτικής Αεροπορίας και ΔΣ-ΓΔ/752/10-8-94 του κυρίου Γενικού Διευθυντή της Ολυμπιακής Αεροπορίας, με τα οποία δίδεται απάντηση στην Ερώτηση αυτή.</seg>
               <seg>Ο Υπουργός</seg>
               <seg>ΘΕΟΔΩΡΟΣ ΠΑΓΚΑΛΟΣ"</seg>
               <seg>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</seg>
               <seg>38. Στην με αριθμό 3199/4-8-94 ερώτηση δόθηκε με το υπ’ αριθμ. 17958/25-8-94 έγγραφο από τον Υπουργό Υγείας η ακόλουθη απάντηση:</seg>
               <seg>"Σε απάντηση της ερώτησης 3199/4-8-94 που κατετέθει στη Βουλή από τον κ. Δημήτρη-Φωκίωνα Βουνάτσο, Βουλευτή Ν. Λέσβου, αναφορικά με την ανάγκη λειτουργίας του ανεπτυγμένου Περιφερειακού Ιατρείου Μούδρου-Λήμνου, σας γνωρίζουμε τα εξής:</seg>
               <seg>Το Περιφερειακό Ιατρείο Μούδρου είναι αποκεντρωμένη Μονάδα του Νοσοκομείου-Κέντρο Υγείας Λήμνου και οι θέσεις προσωπικού τους είναι ενιαίες σύμφωνα με τον ν. 2194/94.</seg>
               <seg>Στην παράγραφο 1 του άρθρου 14 του Οργανισμού του Νοσοκομείου αναφέρεται: "Τα Προσωπικό γενικά που υπηρετεί στο Νοσοκομείο προσφέρει υπηρεσίες και στα Περιφερειακά Ιατρεία όταν αυτό απαιτείται".</seg>
               <seg>Συνεπώς είναι θέμα του Διοικητικού Συμβουλίου του Νοσοκομείου Λήμνου η ενίσχυση του Μούδρου με προσωπικό, καθώς και η επαναφορά των μηχανημάτων.</seg>
               <seg>Ο Υπουργός</seg>
               <seg>ΔΗΜΗΤΡΙΟΣ ΚΡΕΜΑΣΤΙΝΟΣ"</seg>
               <seg>39. Στην με αριθμό 3201/4-8-94 ερώτηση δόθηκε με το υπ’ αριθμ. 1748/25-8-94 έγγραφο από τον Υφυπουργό Γεωργίας η ακόλουθη απάντηση:</seg>
               <seg>"Απαντώντας στην Ερώτηση με αριθμ. 3201/4-8-94, που κατέθεσε ο Βουλευτής κ. Θ. Δαβάκης αναφορικά με το παραπάνω θέμα, σας πληροφορούμε τα ακόλουθα:</seg>
               <seg>Το Υπουργείο Γεωργίας τα τελευταία χρόνια προχωράει σταδιακά στη μείωση των δολωματικών αεροψεκασμών που γίνονται για την καταπολέμηση του δάκου της ελιάς και την αντικατάσταση με δολωματικούς ψεκασμούς από το έδαφος οι οποίοι είναι περισσότερο φιλικοί προς το περιβάλλον και τον άνθρωπο.</seg>
               <seg>Πολλές περιοχές της Χώρας εφέτος με Υπουργική Απόφαση ψεκάζονται με ψεκασμούς από εδάφους παρ’ ότι μέχρι την προηγούμενη χρονιά εφαρμόζονται δολωματικοί αεροψεκασμοί.</seg>
               <seg>Στην περιοχή της Σελλάσιας από την αρμόδια Υπηρεσία (Ταμείο Προστασίας Ελαιοπαραγωγής Νομού Λακωνίας) στην αρχή της ελαιοκομικής περιόδου απεστάλη έγγραφο στο οποίο έπρεπε η εν λόγω Κοινότητα να απαντήσει εάν δέχεται ή όχι την εφαρμογή του προγράμματος δακοκτονίας (έτσι γίνεται σε όλες τις ελαιοκομικές περιοχές της χώρας), η κοινότητα δεν απάντησε έγκαιρα με αποτέλεσμα να μη συμπεριληφθεί στο πρόγραμμα δακοκτονίας, εκ των υστέρων δε έρχεται και ζητά επίμονα να εφαρμοσθούν αεροψεκασμοί στην περιοχή της.</seg>
               <seg>Εφέτος στο Νομό Λακωνίας εφαρμόζονται δολωματικοί ψεκασμοί από το έδαφος στις περιοχές που δέχθηκαν από την αρχή την εφαρμογή του προγράμματος με άριστα αποτελέσματα.</seg>
               <seg>Στην περιοχή Σελλασίας και εάν ακόμη υπήρχε δυνατότητα εφαρμογής δολωματικών αεροψεκασμών την εποχή αυτή δεν προστατεύεται η ελαιοπαραγωγή γιατί οι δολωματικοί ψεκασμοί είναι προληπτικοί και όχι θεραπευτικοί, έπρεπε δηλαδή να έχουν εφαρμοσθεί μέχρι τώρα περίπου δύο ψεκασμοί για την προστασία της ελαιοπαραγωγής από τον δάκο της ελιάς.</seg>
               <seg>Η μόνη ενδεδειγμένη επιστημονικά λύση τώρα είναι οι ψεκασμοί καλύψεως οι οποίοι μπορούν να εφαρμοσθούν από τους ελαιοπαραγωγούς οι Υπηρεσίες δε του Υπουργείου Γεωργίας μπορούν να τους δώσουν όλες τις τεχνικές οδηγίες.</seg>
               <seg>Ο Υφυπουργός</seg>
               <seg>Φ. ΚΩΝΣΤΑΝΤΙΝΟΥ"</seg>
               <seg>40. Στην με αριθμό 3202/4-8-94 ερώτηση δόθηκε με το υπ’ αριθμ. 6001/23-8-94 έγγραφο από τον Υπουργό Δ. Τάξης η ακόλουθη απάντηση:</seg>
               <seg>"Σε απάντηση της 3202/4-8-94 ερώτησης, που κατέθεσε ο Βουλευτής κ. Β. Μπεκίρης, σας γνωρίζουμε τα εξής:</seg>
               <seg>Η Αστυνομική Διεύθυνση Αχαΐας έχει στελεχωθεί με δύναμη που υπερβαίνει κατά πολύ την οργανική της, η οποία έχει αυξηθεί σημαντικά και ανέρχεται στα 956 άτομα.</seg>
               <seg>Οι μετακινήσεις προσωπικού από την Υπηρεσία αυτή έγιναν για την εξυπηρέτηση υπηρεσιακών και μόνο αναγκών και συγκεκριμένα για κάλυψη κενών θέσεων του βαθμού τους και ενίσχυση άλλων Υπηρεσιών που έχουν σημαντικά ελλείμματα δυνάμεως και αντιμετωπίζουν σοβαρά προβλήματα αστυνόμευσης.</seg>
               <seg>Από 10-10-1993 μέχρι 10-8-94 μετατέθηκαν από την ανωτέρω Διεύθυνση σε άλλες Υπηρεσίες 24 Αξιωματικοί και 47 κατώτεροι. Επίσης έχουν αποσπασθεί για το χρονικό διάστημα από 10-7-1994 μέχρι 10-10-1994, για την κάλυψη εποχιακών αναγκών ασφαλείας των αεροδρομίων, 2 Αξιωματικοί και 43 κατώτεροι.</seg>
               <seg>Ο Υπουργός</seg>
               <seg>ΣΤΥΛΙΑΝΟΣ ΑΓΓΕΛΟΣ ΠΑΠΑΘΕΜΕΛΗΣ"</seg>
               <seg>41. Στην με αριθμό 3204/4-8-94 ερώτηση δόθηκε με το υπ’ αριθμ. 1466Β/26-8-94 έγγραφο από τον Υπουργό ΠΕΧΩΔΕ η ακόλουθη απάντηση:</seg>
               <seg>"Απαντώντας στην ερώτηση με αριθμό 3204 που κατατέθηκε στις 4-8-94 από το Βουλευτή κ. Ανδρέα Λεντάκη σας γνωρίζουμε τα εξής:</seg>
               <seg>Δεδομένου ότι θεωρούμε τον Κοινοβουλευτικό Έλεγχο σημαντικό θεσμό για την λειτουργία του Δημοκρατικού Πολιτεύματος και πιστεύουμε ότι ο καλόπιστος έλεγχος και η εποικοδομητική κριτική όχι μόνο προάγουν την κατοχύρωση του, αλλά υποβοηθούν σημαντικά και το έργο της Κυβέρνησης, προσπαθούμε πάντα να είμαστε κατά το δυνατόν ακριβείς στις απαντήσεις μας και να ενημερώνουμε σωστά το Κοινοβούλιο.</seg>
               <seg>Λάθη, παρά τις προσπάθειες μας για το αντίθετο, είναι πιθανόν να γίνουν, σε καμμία περίπτωση πάντως δε δίνουμε στοιχεία "σκοπίμως ελλιπή και κατά συνέπεια ενσυνειδήτως ψευδή επιχειρώντας υποβάθμιση της σημασίας του Κοινοβουλευτικού Ελέγχου".</seg>
               <seg>Θεωρούμε δε ότι παρόμοιες κατηγορίες, πριν διατυπωθούν, θα έπρεπε έστω στοιχειωδώς να ελεγχθούν, τουλάχιστον ως προς την πρόθεση. Το Γραφείο Κοινοβουλευτικού Ελέγχου του ΥΠΕΧΩΔΕ είναι πάντοτε στη διάθεση των κ.κ. Βουλευτών για οποιαδήποτε διευκρίνηση, στοιχείο ή πληροφορία και στη συγκεκριμένη περίπτωση ενδεχομένως να είχε βοηθήσει σημαντικά.</seg>
               <seg>Όσον αφορά την υπ’ αριθμ. 1386Β/26-7-94 απάντησή μας διευκρινίζουμε τα εξής:</seg>
               <seg>α) Οι εκταμιεύσεις των ποσών από το ΕΤΕΡΠΣ γίνονται, όχι μετά την έκδοση των αποφάσεων Υπουργού αλλά μετά την έγκρισή τους από το Δ.Σ. του Ταμείου και την έκδοση των σχετικών χρηματικών ενταλμάτων πληρωμής.</seg>
               <seg>β) Η κατάσταση που σας στείλαμε με την παραπάνω απάντηση περιελάμβανε (σύμφωνα με την ερώτηση) τις χρηματοδοτήσεις των Δήμων που είχαν γίνει από το ΕΤΕΡΠΣ μέχρι τότε. Συντάχθηκε βάσει των χρηματικών ενταλμάτων πληρωμής και επομένως δεν συμπεριλάμβανε Δήμους για τους οποίους είχε μεν εκδοθεί η σχετική απόφαση Υπουργού ΠΕΧΩΔΕ για την χρηματοδότησή τους, πλην όμως αυτή δεν είχε εγκριθεί από το Δ.Σ. του ΕΤΕΡΠΣ και συνεπώς δεν είχε εκδοθεί το σχετικό ένταλμα πληρωμής.</seg>
               <seg>Στην περίπτωση αυτή υπάγονται και οι Δήμοι Καβάλας και Κοζάνης, για τους οποίους είχαν εκδοθεί οι υπ’ αριθμ. 46492/2113/δ/28-6-94 και 46493/2114/δ/28-6-94 αντίστοιχα, αποφάσεις Υπουργού, η χρηματοδότησή τους δε, εγκρίθηκε από το Δ.Σ. του ΕΤΕΡΠΣ με την υπ’ αριθμ. 47/26-7-94 απόφαση.</seg>
               <seg>γ) Επειδή η εν λόγω κατάσταση συντάχθηκε βάσει των χρηματικών ενταλμάτων πληρωμής η αναγραφή των Δήμων που χρηματοδοτήθηκαν δεν ήταν σύμφωνα με την ημερολογιακή σειρά των σχετικών αποφάσεων Υπουργού.</seg>
               <seg>Με την παρούσα απάντηση, σας στέλνουμε εκ νέου κατάσταση από το ΕΤΕΡΠΣ στην οποία αναγράφονται οι Δήμοι που, έχουν χρηματοδοτηθεί, καθώς και το ποσόν που έλαβε κάθε ένας εξ αυτών μέχρι και 11/8/94. Η κατάσταση συντάχθηκε, όπως υποδεικνύεται στην ερώτηση, με βάση την ημερολογιακή σειρά των αποφάσεων του Υπουργού, πλην όμως επισημαίνουμε πάλι, ότι οι χρηματοδοτήσεις των Δήμων γίνονται με διαφορετική σειρά ανάλογα με την έγκρισή τους από το ΔΣ του Ταμείου, και την έκδοση των σχετικών ενταλμάτων πληρωμής.</seg>
               <seg>Ο Υπουργός</seg>
               <seg>Κ. ΛΑΛΙΩΤΗΣ"</seg>
               <seg>42. Στην με αριθμό 3208/4-8-94 ερώτηση δόθηκε με το υπ’ αριθμ. 22697/25-8-94 έγγραφο από τον Υπουργό Μεταφορών η ακόλουθη απάντηση:</seg>
               <seg>"Απαντώντας στην 3208/4-8-94 ερώτηση του Βουλευτή κυρίου Μανώλη Κεφαλογιάννη που απευθύνεται στην Υπουργό Μεταφορών και Επικοινωνιών θέτουμε υπόψη σας το έγγραφο με αριθμό πρωτοκόλλου Δ13/34691/962/9-8-94 του κυρίου Διοικητή της Υπηρεσίας Πολιτικής Αεροπορίας και το έγγραφο με αριθμό πρωτοκόλλου ΔΣ &amp; ΓΔ/748/10-8-94 του κυρίου Διευθύνοντα Συμβούλου και Γενικού Διευθυντή της Ολυμπιακής Αεροπορίας με τα οποία δίδεται απάντηση στην Ερώτηση αυτή.</seg>
               <seg>Ο Υπουργός</seg>
               <seg>ΘΕΟΔΩΡΟΣ ΠΑΓΚΑΛΟΣ"</seg>
               <seg>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</seg>
               <seg>43. Στην με αριθμό 3214/4-8-94 ερώτηση δόθηκε με το υπ’ αριθμ. 1749/26-8-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην Ερώτηση με αριθμό 3214/4.8.94 που κατέθεσε ο Βουλευτής κ. Σ. Στεφανόπουλος αναφορικά με το παραπάνω θέμα, σας πληροφορούμε ότι:</seg>
               <seg>Αμέσως μετά τη χαλαζόπτωση της 10.7.94 που έπληξε καλλιέργειες αμπέλου, Κορινθιακής σταφίδας, σουλτανίνας, καπνού, κηπευτικών, ελιάς κ.λπ στην ευρύτερη περιοχή Νεμέας και συγκεκριμένα στις 11 και 12.7.94 λόγω της σοβαρότητας των ζημιών επισκέφθηκαν την πληγείσα περιοχή ο Προϊστάμενος του Υποκ/τος του ΕΛΓΑ στην Πάτρα και ο αρμόδιος Γεωπόνος-επόπτης προκειμένου να διαπιστώσουν επί τόπου το ύψος και την έκταση των ζημιών, ενώ παράλληλα είχαν συνεργασία με τον Νομάρχη Κορινθίας, τοπικούς φορείς και εκπροσώπους των παραγωγών.</seg>
               <seg>Οι εκτιμήσεις των ζημιών αυτών άρχισαν στις 13.7.94, πριν από την ημερομηνία λήξης της προθεσμίας υποβολής δηλώσεων ζημιάς από πολυμελές κλιμάκιο γεωπόνων-εκτιμητών που βρίσκεται στην περιοχή.</seg>
               <seg>Αμέσως μετά την ολοκλήρωση των εκτιμήσεων θα κοινοποιηθούν τα σχετικά πορίσματα στους Αντ/τές του ΕΛΓΑ των Κοινοτήτων που έχουν πληγεί για να λάβουν γνώση οι ενδιαφερόμενοι παραγωγοί. Από τον ΕΛΓΑ θα καταβληθεί κάθε δυνατή προσπάθεια για τη συντόμευση όσο το δυνατό της διαδικασίας εκκαθάρισης και καταβολής των αποζημιώσεων στους δικαιούχους παραγωγούς. Όσον αφορά την αντικειμενικότητα των εκτιμήσεων από τον ΕΛΓΑ δίδεται στο σημείο αυτό ιδιαίτερη σημασία εις τρόπον ώστε οι εκτιμήσεις να διενεργούνται από έμπειρους γεωπόνους-εκτιμητές με αντικειμενικότητα, να είναι ακριβοδίκαιες και να εκφράζουν όσο είναι δυνατό την πραγματική απώλεια του εισοδήματος των παραγωγών.</seg>
               <seg>Σύμφωνα με πάγια τακτική η ΑΤΕ παρέχει πιστωτικές διευκολύνσεις στους παραγωγούς που διαπιστωμένα αδυνατούν ν’ ανταποκριθούν στις δανειακές τους υποχρεώσεις λόγω εκτάκτων γεγονότων (δυσμενείς καιρικές συνθήκες, ασυνήθιστες μεταβολές τιμών κ.λπ) τα οποία επηρέασαν αρνητικά τις καλλιέργειές τους.</seg>
               <seg>Στις πιστωτικές αυτές διευκολύνσεις περιλαμβάνεται και η απαλλαγή των πληγέντων από τόκους υπερημερίας μέχρι την επόμενη καλλιεργητική περίοδο.</seg>
               <seg>Μέσα στα πλαίσια αυτά, επομένως, αντιμετωπίζονται κατά περίπτωση οι καλλιεργητές της Νεμέας που πλήγησαν από την πρόσφατη καταιγίδα.</seg>
               <seg>Ο Υπουργός</seg>
               <seg>Γ. ΜΩΡΑΪΤΗΣ"</seg>
               <seg>44. Στην με αριθμό 3215/5/8/94 ερώτηση δόθηκε με το υπ’ αριθμ. 402/26-8-94 έγγραφο από τον Υφυπουργό ΠΕΧΩΔΕ η ακόλουθη απάντηση:</seg>
               <seg>"Σχετικά με την 3215/5-8-94 Ερώτηση που κατέθεσε στη Βουλή ο Βουλευτής Ηλίας Βεζδρεβάνης παρακαλούμε να πληροφορήσετε τον κ. Βουλευτή τα εξής:</seg>
               <seg>Από το ΥΠΕΧΩΔΕ διατέθηκε πίστωση τριάντα (30) εκατομμυρίων δραχμών για την κατασκευή του έργου "Συντήρηση και Βελτίωση της Εθνικής οδού Ηγουμενίτσας-Πρέβεζας μετά διακλαδώσεως προς Ελευθέριο".</seg>
               <seg>Όπως μας πληροφόρησε η 3η ΔΕΚΕ Ιωαννίνων, οι εργασίες κατασκευής της νέας διασταύρωσης ολοκληρώθηκαν.</seg>
               <seg>Ο Υφυπουργός</seg>
               <seg>ΙΩΑΝΝΗΣ ΤΣΑΚΛΙΔΗΣ"</seg>
               <seg>45. Στην με αριθμό 3216/5-8-94 ερώτηση δόθηκε με το υπ’ αριθμ. 22703/24-8-94 έγγραφο από τον Υφυπουργό Μεταφορών η ακόλουθη απάντηση:</seg>
               <seg>"Απαντώντας στην 3216/5.8.94 Ερώτηση του κυρίου Βουλευτή Ηλία Βεζδρεβάνη και απευθύνεται στον Υπουργό Μεταφορών και Επικοινωνιών θέτουμε υπόψη σας το έγγραφο με αριθμό πρωτοκόλλου 1112/44732/025/18.8.94 του κυρίου Γενικού Διευθυντή των Ελληνικών Ταχυδρομείων, με το οποίο δίδεται απάντηση στην Ερώτηση αυτή.</seg>
               <seg>Ο Υφυπουργός</seg>
               <seg>ΔΗΜΗΤΡΙΟΣ ΑΛΑΜΠΑΝΟΣ"</seg>
               <seg>Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).</seg>
               <seg>46. Στην με αριθμό 3218/5-8-94 ερώτηση δόθηκε με το υπ’ αριθμ. 18301/26-8-94 έγγραφο από τον Υπουργό ΒΕΤ η ακόλουθη απάντηση:</seg>
               <seg>"Σε απάντηση της υπ’ αριθμ. ΠΕ 3218/5.8.94 ερώτησης, που κατατέθηκε στη Βουλή των Ελλήνων από τον Βουλευτή κ. Ηλ. Βεζδρεβάνη, σας γνωρίζουμε τα κάτωθι:</seg>
               <seg>1. Όπως είναι γνωστό τα έσοδα της ΔΕΗ που προέρχονται αποκλειστικά και μόνο από την πώληση ηλεκτρικού ρεύματος, αποτελούν τη βασική πηγή χρηματοδότησής της στην προώθηση του αναπτυξιακού της έργου και στην εκπλήρωση των λειτουργικών της υποχρεώσεων και γι’ αυτό πρέπει να τα έχει έγκαιρα και περιοριστικά σε τακτές προθεσμίες.</seg>
               <seg>Επομένως οποιαδήποτε καθυστέρηση και συγκεκριμένα ή μηνιαία παράταση εξόφλησης που προτείνεται, δεν είναι εφικτή γιατί θα οδηγήσει στην μη εύρυθμη λειτουργία της Επιχείρησης.</seg>
               <seg>2. Συντονισμός με άλλες Επιχειρήσεις Κοινής Ωφέλειας, προκειμένου να μην συμπίπτουν οι ημερομηνίες επίδοσης και εξόφλησης των λογαριασμών, δεν μπορεί να πραγματοποιηθεί δοθέντος ότι το μηχανογραφικό σύστημα της ΔΕΗ στηρίζεται σε μια καθημερινή διαδικασία καταμέτρησης-έκδοσης και είσπραξης λογαριασμών, ώστε μέσα σε ένα δίμηνο η διαδικασία αυτή να ολοκληρώνεται σε όλη την επικράτεια.</seg>
               <seg>Ο Υπουργός</seg>
               <seg>ΚΩΣΤΑΣ ΣΗΜΙΤΗΣ"</seg>
               <seg>47. Στην με αριθμό 3218/5-8-94 ερώτηση δόθηκε με το υπ’ αριθμ. 22707/24-8-94 έγγραφο από τον Υφυπουργό Μεταφορών η ακόλουθη απάντηση:</seg>
               <seg>"Απαντώντας στην 3218/5.8.94 Ερώτηση του Βουλευτή κυρίου Ηλία Βεζδρεβάνη που απευθύνεται και στον Υπουργό Μεταφορών και Επικοινωνιών θέτουμε υπόψη σας το έγγραφο με αριθμό πρωτοκόλλου 141/452932/16.8.94 του κυρίου Γενικού Διευθυντή του Οργανισμού Τηλεπικοινωνιών της Ελλάδος Α.Ε. με το οποίο δίδεται απάντηση στην Ερώτηση αυτή.</seg>
               <seg>Ο Υφυπουργός</seg>
               <seg>ΔΗΜΗΤΡΙΟΣ ΑΛΑΜΠΑΝΟΣ"</seg>
               <seg>Σημ: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων).</seg>
               <seg>48. Στην με αριθμό 3219/5-8-94 ερώτηση δόθηκε με το υπ’ αριθμ. 1750/26-8-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην Ερώτηση με αριθμό 3219/5.8.94 που κατέθεσε ο Βουλευτής κ. Η. Βεζδρεβάνης αναφορικά με το παραπάνω θέμα, σας πληροφορούμε ότι οι οποιεσδήποτε εκκρεμότητες που αφορούν το πρόγραμμα της πρόωρης συνταξιοδότησης των αγροτών στα πλαίσια του Καν. 1096/88 ρυθμίζονται με το ήδη κατατεθέν στη Βουλή σχέδιο Νόμου, του οποίου αναμένεται η ψήφιση.</seg>
               <seg>Σε ό,τι αφορά το νέο πρόγραμμα πρόωρης συνταξιοδότησης στα πλαίσια του Καν. 2079/92 το οποίο εγκρίθηκε από την Ευρωπαϊκή Επιτροπή, οι αρμόδιες Υπηρεσίες του Υπουργείου έχουν προχωρήσει στη σύνταξη των εφαρμοστικών αποφάσεων, ώστε να είναι δυνατή η εφαρμογή του προγράμματος αμέσως μετά την ψήφιση του σχετικού νόμου.</seg>
               <seg>Ο Υπουργός</seg>
               <seg>Γ. ΜΩΡΑΪΤΗΣ"</seg>
               <seg>49. Στην με αριθμό 32201/5.8.94 ερώτηση δόθηκε με το υπ’ αριθμ. 22708/25-8-94 έγγραφο από τον Υφυπουργό Μεταφορών η ακόλουθη απάντηση:</seg>
               <seg>"Απαντώντας στην 3220/5.8.1994 Ερώτηση του Βουλευτή κυρίου Νίκου Νικολόπουλου και απευθύνεται και στον Υπουργό Μεταφορών και Επικοινωνιών σας πληροφορούμε ότι:</seg>
               <seg>1. Από το Υπουργείο Μεταφορών και Επικοινωνιών και το Υπουργείο Εργασίας, έχει συνταχθεί νέος Κανονισμός Προσωπικού Κοινών Ταμείων Εισπράξεων λεωφορείων, για τον οποίο καταβλήθηκε προσπάθεια διασφάλισης των δικαιωμάτων των εργαζομένων και των συμφερόντων των ΚΤΕΛ, αφού λήφθηκαν υπόψη τα αιτήματα και οι σχετικές προτάσεις όλων των συνδικαλιστικών φορέων και ειδικότερα των εργαζομένων για την αντιμετώπιση και άμεση επίλυση χρόνιων εργασιακών προβλημάτων του κλάδου τους και ο οποίος βρίσκεται στο τελικό στάδιο υπογραφής του.</seg>
               <seg>2. Μέχρις της υπογραφής του από τον Πρόεδρο της Δημοκρατίας, οι απολύσεις των εργαζομένων αντιμετωπίζονται με το άρθρο 14 του Π.Δ. 133/91, σε συνδυασμό με τις διατάξεις της Εργατικής Νομοθεσίας, οποιαδήποτε δε παράβαση των διατάξεων αυτών, μπορεί να κριθεί από τα αρμόδια δικαστήρια.</seg>
               <seg>Ο Υφυπουργός</seg>
               <seg>ΑΘΑΝΑΣΙΟΣ ΤΣΟΥΡΑΣ"</seg>
               <seg>50. Στην με αριθμό 3221/5-8-94 ερώτηση δόθηκε με το υπ’ αριθμ. 39178/26-8-94 έγγραφο από τον Αναπλ. Υπουργό Εσωτερικών η ακόλουθη απάντηση:</seg>
               <seg>"Σε απάντηση της 3221/94 Ερώτησης που κατατέθηκε στη Βουλή των Ελλήνων από το Βουλευτή κ. Ν. Νικολόπουλο που αναφέρεται στο ανωτέρω θέμα, σας γνωρίζουμε ότι:</seg>
               <seg>Σύμφωνα με πληροφορίες που μας έδωσε η περιφέρεια Δυτ. Ελλάδας και η Νομαρχία Αχαΐας, για το τρέχον έτος δεν έχει γίνει καμμία ομαδοποίηση μικρών έργων αλλά αυτά εντάχθηκαν στη ΣΑΝΤ-2/94 έτσι όπως εγκρίθηκαν από το Νομαρχιακό Συμβούλιο.</seg>
               <seg>Πιο συγκεκριμένα στην ΣΑΝΤ του Νομού Αχαΐας για το 1994 κανένα έργο που έχει ενταχθεί δεν έχει προϋπολογισμό μεγαλύτερο των 400 εκατ. δρχ.. Αντίθετα όλα τα έργα που έχουν ενταχθεί στη ΣΑΝΤ του Ν. Αχαΐας έχουν προϋπολογισμού από 50 εκατ. δρχ. μέχρι 375 εκατ. δρχ.</seg>
               <seg>Ο Αναπλ. Υπουργός</seg>
               <seg>Γ. ΔΑΣΚΑΛΑΚΗΣ"</seg>
               <seg>51. Στην με αριθμό 3222/5-8-94 ερώτηση δόθηκε με το υπ’ αριθμ. 13581/25-8-94 έγγραφο από τον Αναπλ. Υπουργό ΒΕΤ η ακόλουθη απάντηση:</seg>
               <seg>"Σε απάντηση της 3222/5.8.94 ερώτησης που κατέθεσε ο βουλευτής κ. Ν. Νικολόπουλος, σας πληροφορούμε τα ακόλουθα:</seg>
               <seg>Ο υπάλληλος Κων/νος Γραμμένος τοποθετήθηκε προϊστάμενος του τμήματος λειτουργίας Βιομηχανιών της Δ/νσης Βιομηχανίας του Ν. Αχαΐας βάσει των κειμένων διατάξεων, με την ΔΠ/Φ6 3/22269/31.12.93 απόφασή μας. Ο Ν. 2190/94 δημοσιεύθηκε μεταγενέστερα, στις 3.3.94 (ΦΕΚ 28/Α/94), και ως εκ τούτου ο εν λόγω υπάλληλος ουδέποτε τοποθετήθηκε προσωρινός προϊστάμενος βάσει του άρθρου 38 του Ν. 2190/94.</seg>
               <seg>Σχετικά με την αναπλήρωση προϊσταμένων Δ/νσεων και Τμημάτων εφαρμόζονται οι διατάξεις του άρθρου 13 του Ν. 1586/86 σε συνδυασμό με τις διατάξεις του Ν. 2190/94.</seg>
               <seg>Ο Αναπλ. Υπουργός</seg>
               <seg>ΧΡ. ΡΟΚΟΦΥΛΛΟΣ"</seg>
            </u>
            <u xml:id="debate_1994-09-01_speech_2" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, η Βουλευτής κα Ντόρα Μπακογιάννη ζητά την άδεια του Σώματος για ολιγοήμερη απουσία στο εξωτερικό. Εγκρίνει η Βουλή;</seg>
            </u>
            <u xml:id="debate_1994-09-01_speech_3" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
            </u>
            <u xml:id="debate_1994-09-01_speech_4" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Συνεπώς η Βουλή ενέκρινε τη ζητηθείσα άδεια.</seg>
               <seg>Πριν εισέλθουμε στη συζήτηση των Επικαίρων Ερωτήσεων, έχω εδώ μία αίτηση των Βουλευτών κυρίων Βασίλη Κεδίκογλου και Απόστολου Φωτιάδη, που ζητούν το λόγο επί του Κανονισμού.</seg>
               <seg>Ο κ. Κεδίκογλου έχει το λόγο.</seg>
            </u>
            <u xml:id="debate_1994-09-01_speech_5" who="basilis_kedikoglou">
               <note type="speaker">ΒΑΣΙΛΗΣ ΚΕΔΙΚΟΓΛΟΥ</note>
               <seg>Κύριε Πρόεδρε, έκανα κάποια ερώτηση στους Υπουργούς Εθνικής Οικονομίας, Παιδείας και Εμπορίου. Σύμφωνα με τον Κανονισμό οι Υπουργοί απαντούν στις ερωτήσεις των Βουλευτών. Αυτή είναι η υποχρέωσή τους.</seg>
               <seg>Όμως, αντί απαντήσεως, ο Υπουργός Εθνικής Οικονομίας, μου έστειλε αντίγραφο της αλληλογραφίας με τις υπηρεσίες, χωρίς μάλιστα, να γράφει ότι αποδέχεται αυτήν τη θέση και ότι αυτή είναι η θέση του Υπουργείου. Απλώς, διαβιβάζει αντίγραφο της αλληλογραφίας. Αυτό είναι ωμή παραβίαση του Κανονισμού. Εγώ ζήτησα απάντηση από τον Υπουργό, ποια είναι η άποψή του για τα ερωτήματα.</seg>
               <seg>Αφήνω και το δεύτερο του Υπουργείου Παιδείας, που είναι μέγα θέμα. Άλλα ρωτάμε και σε άλλα απαντούν. Εμείς ρωτάμε π.χ. για τη χαλαζόπτωση στα μήλα και αυτοί μας απαντούν τι συνέβη με τις ντομάτες και με άλλα αντικείμενα.</seg>
               <seg>Αυτά λοιπόν, είναι δύο περιπτώσεις ωμών παραβιάσεων του Κανονισμού. Δεν υπάρχει πραγματική πληροφόρηση, ταλαιπωρείται το Σώμα και υποβαθμίζεται το Κοινοβούλιο. Μπορεί να έχει δικαίωμα ο Υπουργός αντί να του απαντά ο Διοικητής μιας Τράπεζας, να του απαντούν κάποιοι τρίτης κατηγορίας υπάλληλοι. Είναι δικό του θέμα. Δεν μπορεί όμως να απαντούν στη Βουλή κάποιοι υπάλληλοι ενός τμήματος για λογαριασμό των Υπουργών. Ευχαριστώ.</seg>
            </u>
            <u xml:id="debate_1994-09-01_speech_6" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριε Κεδίκογλου, δε σας διέκοψα, παρόλο ότι δεν προβλέπεται σ’ αυτή τη διαδικασία αυτή η συζήτηση διότι το θέμα το οποίο θίξατε είναι υπαρκτό.</seg>
               <seg>Αυτό το θέμα θα έπρεπε να το θέσετε υπόψη του Προεδρείου με μία αναφορά σας, ώστε να δούμε περί τίνος πρόκειται ακριβώς, για να υπάρξει μία παρέμβαση του Προέδρου προς το συγκεκριμένο Υπουργείο. Διότι αυτήν τη στιγμή εσείς αναφέρεστε σε μία απάντηση την οποία εσείς έχετε, εσείς τη χαρακτηρίζετε ως πλήρη ή όχι, αν είναι απάντηση του Υπουργού ή όχι, ο Υπουργός δεν είναι εδώ για να σας απαντήσει και ακόμη και αν ήταν εδώ θα έπρεπε να είχε υπόψη του το φάκελο για να σας απαντήσει.</seg>
               <seg>Θέλω λοιπόν να πω, ότι στην Αίθουσα αυτή και σε οποιαδήποτε άλλη Αίθουσα του Κοινοβουλίου -π.χ. στις Διαρκείς Επιτροπές, συνέβη χθες ένα ανάλογο περιστατικό- όταν τίθενται ζητήματα πρέπει να τίθενται στα πλαίσια που διαγράφει ο Κανονισμός.</seg>
               <seg>Δεν είναι τυπολατρεία αυτό. Είναι σεβασμός στους κανόνες που διέπουν τη λειτουργία του Κοινοβουλίου. Διότι συχνά θεωρούμε ότι έχουμε δίκιο σε κάποιο θέμα, ή θεωρούμε ότι επείγει κάποιο θέμα να συζητηθεί ή υπάρχει κάποιος ειδικότερος, σοβαρός λόγος, που πρέπει να ασχοληθεί η Βουλή με κάποιο θέμα και παίρνουμε το λόγο και δίνουμε την εντύπωση ότι μας ενδιαφέρουν οι εντυπώσεις και όχι η ουσία.</seg>
               <seg>Αυτό νομίζω ότι αδικεί όλους μας και εκείνους που λαμβάνουν το λόγο. Εγώ δεν πιστεύω ότι αυτό που πρωτεύει σε όσους ζητούν το λόγο -και εκτός Κανονισμού καμιά φορά- είναι η δημιουργία εντυπώσεων.</seg>
               <seg>Αφού κλείσω αυτήν την παρένθεση, που είναι μια ευκαιρία για μένα να διατυπώσω τις σκέψεις μου, τις απόψεις μου, σε ό,τι αφορά τον τρόπο -όπως άλλωστε ο Κανονισμός τον διαγράφει- και τα θέματα για τα οποία οι Βουλευτές λαμβάνουν το λόγο, θέλω να πω, επί του συγκεκριμένου θέματος, ότι πράγματι υπάρχει μία κακή παράδοση, νομίζω, στις υπηρεσίες κοινοβουλευτικού ελέγχου ορισμένων Υπουργείων, να αποφεύγουν να μπαίνουν στην ουσία των ερωτημάτων, που υποβάλλουν οι Βουλευτές προς τους αρμοδίους Υπουργούς.</seg>
               <seg>Ένας από τους τρόπους υπεκφυγής είναι η διαβίβαση στη Βουλή της απάντησης ενός οργανισμού, μιας υπηρεσίας, από την οποία η αρμόδια υπηρεσία κοινοβουλευτικού ελέγχου του γραφείου του Υπουργού, ζητά τα στοιχεία και τις πληροφορίες, προκειμένου να διαμορφωθεί η πολιτική απάντηση την οποία οφείλει να δώσει ο Υπουργός προς τη Βουλή.</seg>
               <seg>Επειδή με ακούει και η Κυβέρνηση αυτήν τη στιγμή, επιφυλάσσομαι και εγγράφως να απευθυνθώ προς όλα τα μέλη της Κυβερνήσεως. Νομίζω ότι πρέπει να σταματήσει αυτή η τακτική. Εσωτερικώς δικαιούται και προφανώς το οφείλει ο Υπουργός να ζητάει πληροφορίες, να συνεργάζεται, να ενημερώνεται από τις υπηρεσίες και τους οργανισμούς που εποπτεύει προκειμένου να δώσει μια πλήρη απάντηση στη Βουλή. Αλλά αυτή πρέπει να είναι απάντηση δική του και όχι του οποιουδήποτε μανδαρίνου ή του οποιουδήποτε ανθυποστελέχους της υπ’ αυτόν διοικήσεως ενός τομέα του Κράτους, διότι αυτό νομίζω ότι πράγματι ούτε τον ίδιο τιμά, όταν συμβαίνει και οπωσδήποτε και τη Βουλή την υποβαθμίζει.</seg>
               <seg>Κλείνει το θέμα αυτό και εισερχόμαστε στην ημερήσια διάταξη...</seg>
            </u>
            <u xml:id="debate_1994-09-01_speech_7" who="basilis_kedikoglou">
               <note type="speaker">ΒΑΣΙΛΗΣ ΚΕΔΙΚΟΓΛΟΥ</note>
               <seg>Κύριε Πρόεδρε, με συγχωρείτε...</seg>
            </u>
            <u xml:id="debate_1994-09-01_speech_8" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριε Κεδίκολγου, δεν έχετε το λόγο. Ο Κανονισμός προβλέπει μία διαδικασία. Από τη διαδικασία αυτή παρεκκλίναμε, διότι έκρινα, όπως το δικαιούμαι -αυτήν την ελαστικότητα μου δίδει ο Κανονισμός- ότι είναι ένα σοβαρό θέμα.</seg>
               <seg>Με αφορμή την παρέμβασή σας αυτή, ελέχθησαν αυτά που έπρεπε να λεχθούν.</seg>
            </u>
            <u xml:id="debate_1994-09-01_speech_9" who="basilis_kedikoglou">
               <note type="speaker">ΒΑΣΙΛΗΣ ΚΕΔΙΚΟΓΛΟΥ</note>
               <seg>Ναι, αλλά απευθύνατε μία μομφή, κύριε Πρόεδρε.</seg>
            </u>
            <u xml:id="debate_1994-09-01_speech_10" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Σε κανέναν δεν απηύθυνα μομφή. Αντιθέτως, πρέπει να είστε ικανοποιημένος, διότι δώσατε, έστω και αντικανονικώς, τη δυνατότητα να διατυπωθούν αυτές οι σωστές σκέψεις.</seg>
            </u>
            <u xml:id="debate_1994-09-01_speech_11" who="basilis_kedikoglou">
               <note type="speaker">ΒΑΣΙΛΗΣ ΚΕΔΙΚΟΓΛΟΥ</note>
               <seg>Δεν προβλέπεται μία διαδικασία για τους Βουλευτές. Εσείς κάνατε μία καινοτομία και σας ευχαριστώ γι’ αυτό.</seg>
            </u>
            <u xml:id="debate_1994-09-01_speech_12" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Η διαδικασία που προβλέπεται είναι, στο θέμα το οποίο συζητείται κάθε φορά, εάν η συζήτησή του δε γίνεται σύμφωνα με τον Κανονισμό, να ζητεί το λόγο κανείς επί του Κανονισμού.</seg>
               <seg>Σε ό,τι αφορά γενικότερα τη λειτουργία της Βουλής, γενικότερα τις σχέσεις της Βουλής με την Κυβέρνηση, δεν προβλέπεται από τον Κανονισμό συζήτηση στα πλαίσια μιας άλλης συζητήσεως, όπως είναι ένα νομοσχέδιο, όπως είναι μία επερώτηση, όπως είναι η διαδικασία των ερωτήσεων.</seg>
               <seg>Αυτό, καλώς ή κακώς, είναι το διαγραφόμενο πλαίσιο των συζητήσεων από τον Κανονισμό.</seg>
            </u>
            <u xml:id="debate_1994-09-01_speech_13" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, εισερχόμαστε στην ημερήσια διάταξη</seg>
               <seg>ΤΩΝ ΕΠΙΚΑΙΡΩΝ ΕΡΩΤΗΣΕΩΝ</seg>
               <seg>Πρώτη επίκαιρη ερώτηση πρώτης επιλογής είναι η με αριθμό 375/29.8.94, του Βουλευτή του Πανελληνίου Σοσιαλιστικού Κινήματος (ΠΑ.ΣΟ.Κ.), κ. Σήφη Μιχελογιάννη προς τον Υπουργό Γεωργίας, "σχετικά με τα μέτρα αποκατάστασης των πληγέντων αγροτών από την πρόσφατη πυρκαϊά στην περιοχή Ανατολικού Σελίνου του Νομού Χανίων".</seg>
               <seg>Η ερώτηση του κ. Μιχελογιάννη έχει ως εξής:</seg>
               <seg>"Η μεγάλη πυρκαϊά που ενέσκυψε στην περιοχή ανατολικού Σελίνου του Νομού Χανίων και για την κατάργηση της οποίας δε χρησιμοποιήθηκαν, δυστυχώς, αεροπλάνα προκάλεσε τεράστιες ζημιές στις κοινότητες Επανοχωρίου, Καμπανού, Ροδοβανίου, Σκάφης, Σούγιας και Τεμενίων. Σε πρώτη εκτίμηση καταστράφηκαν 12.000 στρέμματα γεωργικής, 14.000 στρέμματα δασικής και 2.000 θαμνώδους έκτασης. Πεντακόσια δέκα αιγοπρόβατα και τριακόσια εβδομήντα μελισσοσμήνη έγιναν παρανάλωμα της φωτιάς.</seg>
               <seg>Υπολογίζεται πως η ζημιά κεφαλαίου, ηρτημένης παραγωγής και γεωργικών εφοδίων, ξεπερνάει τα 2.370 δισ. δραχμές, ενώ 400 περίπου γεωργικές οικογένειες με κύρια απασχόληση την ελαιοκαλλιέργεια και κτηνοτροφία έχουν πληγεί ανεπανόρθωτα.</seg>
               <seg>Πολλές απ’ αυτές υπέστησαν ολοκληρωτική μείωση του εισοδήματός τους, εξαιτίας της μονοκαλλιέργειας (ελιά) που χαρακτηρίζει την περιοχή.</seg>
               <seg>Ερωτάται ο κύριος Υπουργός Γεωργίας. Τι μέτρα προτίθεται να πάρει το Υπουργείο Γεωργίας και η Κυβέρνηση: α. -άμεσα για την ανακούφιση των πληγέντων και κάλυψη του απωλεσθέντος εισοδήματός τους και β. -μακροχρόνια για την τόνωση της οικονομίας της παραγωγής ώστε να επανέλθει στον πρότερό της αναπτυξιακό ρυθμό".</seg>
               <seg>Ο Υφυπουργός Γεωργίας, κ. Βασιλακάκης, έχει το λόγο.</seg>
            </u>
            <u xml:id="debate_1994-09-01_speech_14" who="basileios_basilakakis">
               <note type="speaker">ΒΑΣΙΛΕΙΟΣ ΒΑΣΙΛΑΚΑΚΗΣ</note>
               <seg>Κύριε Πρόεδρε, πραγματικά η φωτιά του Νομού Χανίων ήταν πολύ μεγάλη και συνέπεσε με άλλες τρεις πυρκαϊές την ίδια μέρα. Ήταν αυτή που ήταν στο Ζαρό του Ηρακλείου, ήταν η μεγάλη φωτιά της Ιεράπετρας, καθώς επίσης συνέχιζε και η πυρκαϊά στη Μυτιλήνη. Υπήρξε άμεση παρέμβαση των υπηρεσιών στο να αντιμετωπιστεί η πυρκαϊά παρά το γεγονός ότι υπήρχαν αυτά τα τρία μέτωπα.</seg>
               <seg>Ο αγαπητός συνάδελφος αναφέρει ότι υπήρξε κάποια καθυστέρηση παρουσίας αεροπλάνου, αλλά υπηρεσιακά εγώ έχω μία ενημέρωση η οποία δεν υποστηρίζει μία τέτοια άποψη. Ήταν μία πυρκαϊά η οποία ξεκίνησε, αγαπητέ συνάδελφε, στις 7 παρά τέταρτο και ξέρετε πως, στην προσπάθεια κάποιων να κάψουν ξερά χόρτα με έναν αέρα ο οποίος έφτανε τα 8 μποφώρ εκείνη τη στιγμή. Ακριβώς την επομένη το πρωί κινήθηκαν αεροσκάφη προς την περιοχή των Χανίων για την αντιμετώπιση της πυρκαϊάς.</seg>
               <seg>Εδώ αναφέρω τις εναέριες δυνάμεις καθώς και τις άλλες δυνάμεις που κινήθηκαν για να αντιμετωπισθεί η πυρκαϊά στο Νομό Χανίων. Και πρέπει να ξέρετε ότι η δυνατότητα επέμβασης των αεροσκαφών συναρτάται και από το γεγονός του να μπορούν να εκμεταλλευθούν και οι καιρικές συνθήκες ή να αντιμετωπίσουν και κάποιες βλάβες οι οποίες παρουσιάζονται κατά τη διάρκεια των προσπαθειών τους. Στις 18 Αυγούστου, την επόμενη μέρα της πυρκαϊάς, πρωί-πρωί, υπήρξαν τρία μεγάλα αεροσκάφη τύπου Κάναντέρ, τα CL 215. Στις 19 του μηνός υπήρξαν πάλι τρία αεροπλάνα. Στις 20 υπήρξαν δύο. Υπήρξε ελικόπτερο το οποίο κινήθηκε από το Υπουργείο Εθνικής Άμυνας, υπήρξε ένα μεγάλο ελικόπτερο υπέρ βαρέως τύπου, το Σινούκ, το οποίο στις 18 του μηνός έφτασε στην περιοχή των Χανίων. Επίσης στις 18 του μηνός έπεσε επιβραδυντικό με ένα C130 προκειμένου να ανασταλεί το μέτωπο της πυρκαϊάς και να περιοριστεί, ώστε να υπάρξει δυνατότητα στις επίγειες δυνάμεις να επέμβουν ουσιαστικότερα.</seg>
               <seg>Πρέπει να ξέρετε ότι όλη η νότια Κρήτη σχεδόν είχε πρόβλημα, γινόταν μία εκτίμηση κάθε στιγμή των δεδομένων που συγκέντρωναν οι υπηρεσίες και διέθεταν τις δυνάμεις ανάλογα με τη σημαντικότητα των μετώπων και τη δυνατότητα επέμβασης των οποιωνδήποτε δυνάμεων είχαν στη διάθεσή τους. Και ξέρετε πολύ καλά, γιατί συμμετείχατε και σε όλες τις συσκέψεις που έγιναν καθώς και στις λαϊκές συνελεύσεις, ότι υπήρξε άμεσα η εμφάνιση των υπηρεσιακών παραγόντων καθώς επίσης και των κυβερνητικών στελεχών του νομού, που είδαν το πρόβλημα και συζήτησαν.</seg>
               <seg>Θέλω να σας τονίσω πως το Υπουργείο συγκεντρώνει στοιχεία για τις ζημιές που έγιναν στη γεωργία από τις πυρκαϊές κατά το τρέχον έτος, για όλες τις πυρκαϊές όμως, αγαπητέ συνάδελφε, προκειμένου να μορφώσει μία σαφή και ολοκληρωμένη εικόνα της έκτασης και του ύψους των ζημιών, αυτών οι οποίες προκλήθηκαν από τις πυρκαϊές, για να μπορέσει στη συνέχεια να προβεί σε παραπέρα ενέργειες.</seg>
               <seg>Πρέπει να ξέρουμε δε ότι για την άμεση διευκόλυνση των προβλημάτων των ζημιωθέντων παραγωγών από τις πυρκαϊές, η Αγροτική Τράπεζα χορηγεί στους παραγωγούς, στις γεωργικές και κτηνοτροφικές εκμεταλλεύσεις που ζημιώνονται από τις δυσμενείς καιρικές συνθήκες και άλλα αίτια, τις απαραίτητες πιστωτικές διευκολύνσεις, αναστολή εξόφλησης των ληξιπροθέσμων χρεών, οφειλών, χορήγηση νέων καλλιεργητικών δανείων για να μπορέσουν να αντιμετωπίσουν οικονομικές τους δυσχέρειες από τις ζημιές που έπαθαν και να συνεχίσουν ομαλά την παραγωγική τους διαδικασία.</seg>
            </u>
            <u xml:id="debate_1994-09-01_speech_15" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κ. Μιχελογιάννης έχει το λόγο.</seg>
            </u>
            <u xml:id="debate_1994-09-01_speech_16" who="iosif_mixelogiannis">
               <note type="speaker">ΙΩΣΗΦ ΜΙΧΕΛΟΓΙΑΝΝΗΣ</note>
               <seg>Κύριε Πρόεδρε, κατ’ αρχάς σας ευχαριστώ που κάνατε πλήρη ανάγνωση της ερωτήσεως και είναι γνωστά τα δεδομένα και δεν θα τα επαναλάβω πλέον εγώ.</seg>
               <seg>Εγώ δεν αμφισβητώ την άμεση επέμβαση των τοπικών υπηρεσιών και το πόσα πολλά προσέφεραν και πόσο πολύ αγωνίστηκαν για να σταματήσουν την πυρκαϊά, αμφισβητώ όμως ότι πήγαν τα αεροπλάνα την άλλη ημέρα το πρωί, πήγαν την άλλη ημέρα το απόγευμα. Πήγαν πολλά αεροπλάνα, όπως ακριβώς είπατε, τις επόμενες ημέρες και αυτό δείχνει κατά τη γνώμη μου -και δεν είστε εσείς υπεύθυνος γι’ αυτό- μία κακή εκτίμηση του μεγέθους της πυρκαϊάς στην αρχή.</seg>
               <seg>Εγώ επικοινώνησα στις 3 μετά τα μεσάνυχτα, με την αρμόδια υπηρεσία στο Υπουργείο Γεωργίας και είχαν μία εικόνα ότι αν πάνε αεροπλάνα στην Κρήτη, πρέπει να πάνε μόνο στην Ιεράπετρα -ήταν βέβαια και η πυρκαϊά στη Μυτιλήνη- και πιστεύω όταν είδαν μετά το μέγεθος της πυρκαϊάς, το Υπουργείο Γεωργίας έστειλε πολλά αεροπλάνα τις επόμενες ημέρες. Η ζημιά βέβαια είχε γίνει. Αν είχαν πάει τα αεροπλάνα το πρωί και όχι για πρώτη φορά το απόγευμα της επόμενης ημέρας της πυρκαϊάς, θα είχε αποφευχθεί το μεγαλύτερο μέρος της καταστροφής.</seg>
               <seg>Τώρα, όσον αφορά τις αποζημιώσεις: Δεν είναι μόνο αυτά που δίνει η Α.Τ.Ε.. Σας πληροφορώ ότι επί των ιδικών μας ημερών, επί δικής μας κυβερνήσεως, στην περίπτωση που κάηκαν τρία χωριά της επαρχίας Αποκορώνου του Νομού Χανίων μεταξύ των οποίων και το δικό μου χωριό, η Ραμή, πήραν αποζημιώσεις σε ένα διετές πρόγραμμα, Κοινοτικό ίσως, από το Υπουργείο Γεωργίας. Ίσως είναι Κοινοτικό το Πρόγραμμα, αλλά πάντως το Υπουργείο Γεωργίας κατέβαλε αποζημιώσεις σ’ αυτά τα χωριά της επαρχίας Αποκορώνου, του Νομού Χανίων. Δεν μπορεί λοιπόν, για την επαρχία Σελήνου να γίνουν λιγότερα πράγματα.</seg>
               <seg>Επίσης έχω να σας πω ότι ο περιφερειάρχης, η Κυβέρνηση, ανέθεσε στο Γεωτεχνικό Επιμελητήριο, στην ομάδα του Γεωτεχνικού Επιμελητηρίου που κάνει τη μελέτη "ανάπτυξη ορεινού όγκου Δυτικής Κρήτης", να συντάξει μία πρόσθετη μελέτη ανάπτυξης για την περιφέρεια Ανατολικού Σελήνου, για να ενταχθεί αυτή η περιφέρεια και αυτό το πρόγραμμα ανάπτυξης έργων στο Κοινοτικό Πρόγραμμα ΛΙΝΤΕΡ-2.</seg>
               <seg>Έγιναν ήδη οι προκαταρκτικές εργασίες, έγιναν οι συνεννοήσεις με τους προέδρους κοινοτήτων, τη Διεύθυνση Γεωργίας Χανίων, τη Διεύθυνση Δασών και τον ΟΑΔΙΚ και προτάθηκαν τα έργα που αναφέρονται στην παροχή τεχνικής στήριξης, επαγγελματικής κατάρτισης, στις μικρές επιχειρήσεις, στην επιτόπια αξιοποίηση και εμπορία αγροτικής παραγωγής, στη βελτίωση του περιβάλλοντος και γενικά περιμένουμε πράγματι με το πρόγραμμα ΛΙΝΤΕΡ-2 να ανακουφισθεί η περιοχή και με το σχέδιο αυτό ανάπτυξης, το κοινοτικό, να δούνε μία βελτίωση περαιτέρω οι κάτοικοι για να επανέλθει ο ρυθμός ανάπτυξης της περιοχής Ανατολικού Σελήνου. Ήταν αυτή η πυρκαϊά η μεγαλύτερη που έγινε ποτέ στο Νομό Χανίων.</seg>
            </u>
            <u xml:id="debate_1994-09-01_speech_17" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κύριος Υφυπουργός Γεωργίας έχει το λόγο.</seg>
            </u>
            <u xml:id="debate_1994-09-01_speech_18" who="basileios_basilakakis">
               <note type="speaker">ΒΑΣΙΛΕΙΟΣ ΒΑΣΙΛΑΚΑΚΗΣ</note>
               <seg>Κύριε Πρόεδρε, τόνισα νομίζω, ότι την ίδια μέρα υπήρχαν άλλες 4 πυρκαϊές. Και είναι σίγουρο, αγαπητέ συνάδελφε, αν είναι να εκτιμηθεί μία κατάσταση, παίρνοντας υπόψη μόνο την πυρκαϊά των Χανίων, ενδεχομένως στις εκτιμήσεις σας να έχετε δίκαιο. Αν όμως είναι να αντιμετωπισθεί συνολικότερα ένα μέτωπο 4 πυρκαϊών που βασανίζει την ίδια στιγμή τον ελλαδικό χώρο, όπως καταλαβαίνετε χρειάζεται ένας σχεδιασμός κεντρικότερος. Και σας είπα ότι η διάθεση των αεροσκαφών έγινε με την εκτίμηση των ζημιών που μπορούσαν να προκληθούν από τις πυρκαϊές, καθώς επίσης παίρνοντας υπόψη και τις δυσμενείς καιρικές συνθήκες, γιατί ξέρετε πολύ καλά ότι μερικές φορές υπάρχουν τα αεροπλάνα και δεν μπορούν να ρίξουν νερό, γιατί πρώτα δεν μπορούν να πάρουν νερό, αφού δεν μπορούν να προσθαλασσωθούν.</seg>
               <seg>Σε ό,τι έχει να κάνει επίσης, με τις αποζημιώσεις, σας είπα ότι βρισκόμαστε ακόμη μέσα σε πυρηνική περίοδο. Αυτή τελειώνει στις 15 του Οκτώβρη. Εμείς συγκεντρώνουμε στοιχεία από όλη την Ελλάδα και οι υπηρεσίες καταγράφουν τις ζημιές σε όλο τον ελλαδικό χώρο. Επομένως, αυτά θα τα εκτιμήσουμε μόλις ολοκληρωθεί η περισυλλογή αυτών των στοιχείων.</seg>
               <seg>Το σχέδιο δε, ανάπτυξης, το οποίο λέτε ότι επεξεργάσθηκε το ΕΘΙΑΓΕ, εκεί στην περιοχή και έγινε μία πρόταση, είναι κάτι σημαντικό που μπορούμε να το δούμε, να το εξετάσουμε, να το συζητήσουμε και ενδεχόμενα πραγματικά να λυθούν και προβλήματα τα οποία έχουν σχέση και με τις ζημιές που προκλήθηκαν από την πυρκαϊά.</seg>
            </u>
            <u xml:id="debate_1994-09-01_speech_19" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Δεύτερη επίκαιρη ερώτηση, πρώτης επιλογής, είναι η με αριθμό 37/30-8-94, του Βουλευτή της Νέας Δημοκρατίας κ. Βασιλείου Μπεκίρη, προς τον Υπουργό Δημόσιας Τάξης, σχετικά με τις προθέσεις της Κυβέρνησης για ανάκληση των μαζικών μεταθέσεων Αστυνομικών από το Νομό Αχαΐας.</seg>
               <seg>Η ερώτηση του κ. Μπεκίρη έχει ως εξής, συνοπτικώς: "Η ομαδική μετάθεση 127 στελεχών της Αστυνομίας από το Νομό Αχαΐας σε διάφορες περιοχές της Ελλάδος, έχει προκαλέσει μεγάλη αναστάτωση στην Αστυνομία και την κοινή γνώμη. Όλοι οι κοινωνικοί φορείς της Πάτρας, ανεξάρτητα από την πολιτική τους τοποθέτηση, με επικεφαλής το Δήμαρχο, έχουν εκφρασθεί δημόσια υπέρ της ματαίωσης των μεταθέσεων.</seg>
               <seg>Ερωτάται, λοιπόν, ο κύριος Υπουργός Δημόσιας Τάξης, τι μέτρα προτίθεται να λάβει ώστε:</seg>
               <seg>α. Να ματαιωθούν οι 127 μαζικές μεταθέσεις αστυνομικών από το Νομό Αχαΐας που έγιναν για καθαρά κομματικούς λόγους.</seg>
               <seg>β. Να γίνει ανασύνταξη του οργανογράμματος της Αστυνομίας για το Νομό Αχαΐας και να ληφθούν υπόψη οι σημερινές ανάγκες του νομού, ώστε να αστυνομεύεται καλύτερα η περιοχή μας.</seg>
               <seg>γ. Οι μεταθέσεις που θα γίνονται στο μέλλον να πείθουν ότι είναι αναγκαίες και να γίνονται με αντικειμενικά κριτήρια, ανάλογα με τα οικογενειακά βάρη ενός εκάστου και τις ιδιαίτερες συνθήκες -διάφορες υποχρεώσεις, ασθένειες κ.λπ.- και να μη γίνονται όπως γίνονται μέχρι σήμερα από την παρούσα Κυβέρνηση.</seg>
               <seg>δ. Να γίνει ανακατανομή προσωπικού ανάλογα με τις ανάγκες κάθε υπηρεσίας και να μην είναι συγκεντρωμένη όλη η αστυνομική δύναμη σε μία συγκεκριμένη υπηρεσία -ασφάλεια- ενώ όλες οι άλλες υπηρεσίες στενάζουν στην κυριολεξία από έλλειψη προσωπικού.</seg>
               <seg>ε. Να ανοίξουν οι Αστυνομικοί Σταθμοί Αιγείρας, Ερυμάνθειας, Ριόλου και άλλων κωμοπόλεων που παραμένουν κλειστοί ελλείψει προσωπικού και να λειτουργήσουν σωστά οι νευραλγικές υπηρεσίες της πόλεως των Πατρών".</seg>
               <seg>Και πάλι απευθύνομαι σε όλους τους συναδέλφους και παρακαλώ να έχουν υπόψη τους ότι αυτή η διαδικασία δεν μπορεί να χρησιμοποιηθεί και να υποκαθίσταται με αυτήν τη διαδικασία ουσιαστικά, η διαδικασία των επερωτήσεων. Ο χρόνος είναι λίγος -θα έπρεπε να είναι λιγότερος κατά τη γνώμη μου, ώστε να συζητούνται περισσότερα επίκαιρα ζητήματα- και δεν είναι σωστό με τη διατύπωση πολλών πτυχών ενός μεγάλου προβλήματος, αντί ενός επείγοντος και επίκαιρου ζητήματος, να παρακάμπτεται η διαδικασία των επερωτήσεων και να φαλκιδεύεται η ουσία αυτού του θεσμού των επικαίρων ερωτήσεων, που όλοι νομίζω συμφωνούμε πόσο χρήσιμος είναι.</seg>
               <seg>Ο κύριος Υπουργός έχει το λόγο, δυστυχώς, σε τέσσερα λεπτά να απαντήσει, σε όλα αυτά τα ερωτήματα.</seg>
               <seg>ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ (Υπ. Δημόσιας Τάξης): Κύριε Πρόεδρε, λυπάμαι γιατί γίνεται η συζήτηση αυτής της ερώτησης, σήμερα. Είχα την αίσθηση ότι ο ερωτών συνάδελφος, ο οποίος είχε έλθει προ τριημέρου στο γραφείο μου με τους άλλους συναδέλφους του ΠΑ.ΣΟ.Κ. και της Νέας Δημοκρατίας και το Δήμαρχο Πατραίων και του εδόθησαν όλες οι εξηγήσεις γιατί έγιναν αυτές οι μετακινήσεις, θα θεωρούσε εαυτόν ικανοποιημένο και δε θα επέμενε στη συζήτηση της ερώτησης.</seg>
               <seg>Εν πάση περιπτώσει, όπως είχα την ευκαιρία να τονίσω, σε 16 νομούς της Χώρας είχαμε πλεονάζοντες αστυνομικούς και πλεονάζοντες εννοώ σύμφωνα με το ισχύον οργανόγραμμα της Αστυνομίας. Και θα ήθελα να πληροφορήσω κάτι το οποίο προχθές δεν το εγνώριζα, όταν ήρθαν οι συνάδελφοι της Αχαΐας, ότι δεν είναι το οργανόγραμμα του 1985 που είχε γίνει επί κυβερνήσεως ΠΑ.ΣΟ.Κ., αλλά είναι το οργανόγραμμα του 1992, το οποίο είχε γίνει επί της προηγουμένης κυβερνήσεως της Νέας Δημοκρατίας.</seg>
               <seg>Σύμφωνα, λοιπόν, μ’ αυτό το οργανόγραμμα ο αριθμός των κατωτέρων αστυνομικών, αστυφυλάκων, αρχιφυλάκων και ανθυπαστυνόμων στην περιφέρεια της Αχαΐας είναι 856. Η πραγματική δύναμη αυτήν τη στιγμή είναι 1.003 και υπάρχουν πάνω από 40 νομοί της Χώρας, οι οποίοι είναι ελλειμματικοί, όπου είναι φυσικό να μην μπορεί να γίνει και στοιχειώδης αστυνόμευση.</seg>
               <seg>Ήταν λοιπόν, καθήκον μας να πάρουμε τους πλεονάζοντες, και από την Αχαΐα 127, και από τα Τρίκαλα 103 και από την Αιτωλία 15 και από την Ακαρνανία 40 και από την Αλεξανδρούπολη 15 και από την Άρτα 40 και από τη Δράμα 20 και από την Ηλεία 10 και από τη Φθιώτιδα 50, και από την Πρέβεζα 50, και από την Καρδίτσα 75, και από τις Σέρρες κ.λπ.... για να μην απαριθμήσω όλους τους πλεονάζοντες νομούς, προκειμένου να κάνουμε τη σύμμετρη ανακατανομή της δύναμης της Αστυνομίας.</seg>
               <seg>Θα έπρεπε, αν έπρεπε να κατηγορηθούμε και να μας μεμφθείτε, κύριε συνάδελφε, να μας μεμφθείτε, διότι δεν το κάναμε νωρίτερα αυτό το οποίο κάνουμε σήμερα. Μη ξεχνάτε, ότι οι αστυνομικοί δεν έχουν το αμετάθετο. Όσο μπορώ να ξέρω, οι μόνοι οι οποίοι έχουν το αμετάθετο εν Ελλάδι, είναι οι Μητροπολίτες. Γνωρίζουν ότι είναι δημόσιοι υπάλληλοι...</seg>
            </u>
            <u xml:id="debate_1994-09-01_speech_20" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Και αυτό είναι σχετικό, όπως γνωρίζετε, ως ενδιατρίβων και γενικότερο στα θέματα αυτά!</seg>
               <seg>ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ (Υπ. Δημόσιας Τάξης): Μάλλον είχαν το αμετάθετο ή οφείλουν να το έχουν, κατά τους κανόνες του Κανονικού Δικαίου, αλλά κατά τους κανόνες της κοσμικής νομοθεσίας, έχει τροποποιηθεί και εκεί...</seg>
            </u>
            <u xml:id="debate_1994-09-01_speech_21" who="apostolos_kaklamanis">
               <note type="speaker">Απόστολος Κακλαμάνης</note>
               <seg>"Κατ’ οικονομία" το λένε.</seg>
               <seg>ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ (Υπ. Δημόσιας Τάξης): Αλλά θα ήθελα, εν πάση περιπτώσει, να πληροφορήσω το Σώμα, κύριε Πρόεδρε, ότι εμείς έχουμε ευαισθησίες ίσες τουλάχιστον μ’ αυτές που έχει ο ερωτών συνάδελφος. Πρέπει να σας πω ότι οι μετακινήσεις αυτές των πλεοναζόντων προς τους ελλειμματικούς νομούς έγιναν αποκλειστικά από τους τοπικούς διευθυντές Αστυνομίας, οι οποίοι με εντολή του Αρχηγού του Σώματος εκλήθησαν να συντάξουν τους σχετικούς καταλόγους επί των οποίων δεν επήλθε καμιά μεταβολή. Δεν έχουν καμία σχέση με τις κομματικές τοποθετήσεις. Άλλωστε, εγώ κατηγορούμαι από τους συναδέλφους του ΠΑ.ΣΟ.Κ., ότι μετεκινήθη μεγάλος αριθμός προσκειμένων, εντός ή εκτός εισαγωγικών, εις το ΠΑ.ΣΟ.Κ..</seg>
               <seg>Θα ήθελα να πληροφορήσω επίσης το Σώμα, ότι η εντολή ήταν πρώτον, να μετακινηθούν οι επιθυμούντες, δεύτερον οι άγαμοι και οι εξ αυτών νεότεροι στην ηλικία, τρίτον οι έγγαμοι άνευ τέκνων, τέταρτον οι έγγαμοι μετά τέκνων με λιγότερες υποχρεώσεις και μεταξύ των εγγάμων και εχόντων τις αυτές οικογενειακές υποχρεώσεις υπήρξαν και άλλα κριτήρια προτεραιότητας. Μ’ αυτά τα αντικειμενικά κριτήρια έγιναν οι μετακινήσεις. Εάν κάπου υπάρχει μια ακραία περίπτωση αδικίας -και μου ανεφέρθη από τους συναδέλφους της Αχαΐας η περίπτωση μιας νεαράς αστυφυλακίνας η οποία είναι έγκυος, αυτή ακυρώνεται αμέσως ...</seg>
            </u>
            <u xml:id="debate_1994-09-01_speech_22" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριε Υπουργέ, στη δευτερολογία σας θα συμπληρώσετε.</seg>
               <seg>ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ (Υπ. Δημόσιας Τάξης): Τελειώνω, κύριε Πρόεδρε.</seg>
               <seg>Και θα σας πω, ότι σε κάθε περίπτωση εμείς έχουμε ετοιμάσει ένα προεδρικό διάταγμα το οποίο προβλέπει εφεξής τις μεταθέσεις των αστυνομικών να γίνονται με αντικειμενικά κριτήρια.</seg>
            </u>
            <u xml:id="debate_1994-09-01_speech_23" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Παρακαλώ στη δευτερολογία σας, κύριε Υπουργέ, να συμπληρώσετε.</seg>
               <seg>ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ (Υπ. Δημόσιας Τάξης): Θα συμπληρώσω στη δευτερολογία μου, κύριε Πρόεδρε.</seg>
            </u>
            <u xml:id="debate_1994-09-01_speech_24" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κ. Μπεκίρης έχει το λόγο.</seg>
               <seg>ΒΑΣΙΛΕΙΟΣ ΜΠΕΚΙΡΗΣ: Κύριε Πρόεδρε, ο κύριος Υπουργός με απογοήτευσε, όπως απογοήτευσε προχθές και όλους που τον επεσκέφθημεν στο Υπουργείο Δημοσίας Τάξεως.</seg>
               <seg>Είναι η πρώτη φορά που συμβαίνει ένα τέτοιο γεγονός να μετατίθενται μαζικά 127 άτομα. Η ευαισθησία την οποία θα απαιτούσα εγώ προσωπικώς από τον κύριο Υπουργό, δεν υπάρχει καθόλου. Εάν ανακαλέσει τη μετάθεση μιας εγκύου γυναίκας, αυτό δε λέει τίποτα, τη στιγμή κατά την οποία υπάρχουν άτομα με 3-4 παιδιά, υπάρχουν άτομα τα οποία δεν μπορούνε να πάνε σε άλλες περιοχές, λόγω ασθενείας.</seg>
               <seg>Και θα ήθελα να τονίσω για το οργανόγραμμα, ότι το οργανόγραμμα δεν ανταποκρίνεται στην πραγματικότητα. Δεν υπάρχει αστυνομικός στο Δικαστικό μέγαρο των Πατρών. Έχουν κλείσει πάνω από 10 Αστυνομικοί Σταθμοί στο Νομό Αχαΐας και η κατάσταση είναι τραγική. Αυτό δεν το λέμε εμείς. Το λέγει και ο παράνομος σύλλογος των αστυνομικών, ο οποίος λειτουργεί στην Πάτρα και οι οποίοι λένε στον Υπουργό ότι πρέπει να αυξηθεί η δύναμις κατά 150 άτομα, τη στιγμή που έχει αυξηθεί ο πληθυσμός του Νομού Αχαΐας, έχουν δημιουργηθεί καινούρια τμήματα, όπως το Τμήμα της Άμεσης Δράσης, Τμήμα Διώξεως Ναρκωτικών, Τμήμα Τουριστικής Αστυνομίας, Τμήμα Αστυνομικών Επιχειρήσεων, έχει μεγαλώσει κατά πολύ η κίνηση στο λιμάνι των Πατρών και στο αεροδρόμιο του Αράξου. Η Πάτρα είναι μια πόλης, στην οποία, θέλετε, καλώς ή κακώς, δημιουργούνται πάντα διάφορα επεισόδια. Γι’ αυτόν το λόγο, χρειάζεται μεγαλύτερη αστυνόμευση.</seg>
               <seg>Νομίζω ότι ο κύριος Υπουργός πρέπει να το δει προσωπικά το θέμα, διότι το ανέθεσε στα κομματικά όργανα.</seg>
               <seg>Αυτό που λέει ο κύριος Υπουργός είναι σωστό και είναι σωστή η εγκύκλιος που έστειλε αλλά δεν εφαρμόζεται καθόλου. Έχουν αναλάβει ορισμένοι κομματικοί, οι οποίοι έχουν κάνει μία καθαρά κομματική επιλογή. Και θα έλεγα ότι στην Πάτρα έχουν έλθει 200 αστυνομικοί τον τελευταίο καιρό με μετάθεση, οι οποίοι είναι κλεισμένοι στην Ασφάλεια ή στα άλλα Αστυνομικά Τμήματα και δεν στελεχώνουν τις διάφορες υπηρεσίες, όπως είναι τα Αστυνομικά Τμήματα και οι Αστυνομικοί Σταθμοί. Νομίζω ότι πρέπει να ανοίξουν οι Αστυνομικοί Σταθμοί και να σταλεί και άλλη δύναμη στην Πάτρα, διότι η υπάρχουσα δεν επαρκεί.</seg>
            </u>
            <u xml:id="debate_1994-09-01_speech_25" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κύριος Υπουργός έχει το λόγο.</seg>
               <seg>ΣΤΥΛΙΑΝΟΣ-ΑΓΓΕΛΟΣ ΠΑΠΑΘΕΜΕΛΗΣ (Υπ. Δημόσιας Τάξης):Δεν καταλαβαίνω τις κατηγορίες για κομματισμό. Τουλάχιστον δεν έπρεπε να τις απευθύνει σε μένα ο κύριος συνάδελφος και το ξέρει πάρα πολύ καλά. Δεν μπορώ να καταλάβω. Άκουσα από τους συναδέλφους που ήλθαν στο γραφείο μου μαζί και το συνάδελφο ότι οι περισσότεροι ανήκουν στη Νέα Δημοκρατία και οι λιγότεροι στο ΠΑ.ΣΟ.Κ.. Αν συμβαίνει αυτό είναι μία αναλογία φυσική στο Σώμα αυτό και δε θέλω να αναφερθώ σε λεπτομέρειες. Πάντως θα επαναλάβω για πολλοστή φορά ότι κανένα κομματικό κριτήριο δε χρησιμοποιήθηκε στην περίπτωση αυτή. Και επιτέλους υπάρχει μία κοινή λογική. Δεν είναι δυνατόν να υπάρχουν περιοχές με πλεονάζοντες και περιοχές ελλειμματικές.</seg>
               <seg>Θα ήθελα και εγώ αυτήν τη στιγμή να πω ότι έχουμε ένα έλλειμμα συνολικό στο Σώμα αυτήν την ώρα 2000 αστυνομικών, έχουμε ζητήσει από το Υπουργείο Οικονομικών τις δαπάνες για την πρόσληψη 3000. Εάν βοηθήσετε όλοι θα στείλουμε μερικούς απ’ αυτούς στην Πάτρα για να ικανοποιήσουμε τον κύριο συνάδελφο.</seg>
               <seg>Αλλά θέλω να πληροφορήσω το Σώμα ότι είμαστε έτοιμοι με ένα προεδρικό διάταγμα που αφορά την αντικειμενικοποίηση των προϋποθέσεων για τη μετάθεση των αστυνομικών. Ένα σύστημα το οποίο προσιδιάζει εν πολλοίς με αυτό που ισχύει στη Δημόσια Εκπαίδευση, αλλά βεβαίως έχει και τις αναγκαίες αποκλίσεις οι οποίες υπαγορεύονται από την ιδιοτυπία του Σώματος. Δηλαδή αναζητήσαμε να έχουμε μία χρυσή τομή ανάμεσα σε σταθερά στοιχεία αλλά και σε ορισμένα μεταβλητά τα οποία είναι αναγκαία από την ίδια την αποστολή της Αστυνομίας. Μεταξύ αυτών των στοιχείων και των ρυθμίσεων που προβλέπονται στο υπό δημοσίευση προεδρικό διάταγμα, υπάρχει και η πρόβλεψη οι μεταθέσεις να γίνονται άπαξ του έτους κατά μήνα Ιούνιο, να αναγγέλλονται τότε και να πραγματώνονται εντός του Αυγούστου για να μη δημιουργούνται προβλήματα οικογενειακά και άλλα. Ευχαριστώ πολύ, κύριε Πρόεδρε.</seg>
            </u>
            <u xml:id="debate_1994-09-01_speech_26" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, παράκληση των συναδέλφων, κυρίων Ανδρέα Λεντάκη και Στρατή Κόρακα όπως και του Υπουργού κ. Ανδρέα Μικρούτσικου και του Υφυπουργού κ. Γιώργου Λιάνη, είναι, εάν συναινείτε, να προταχθούν αυτές οι δύο επίκαιρες ερωτήσεις.</seg>
            </u>
            <u xml:id="debate_1994-09-01_speech_27" who="nikolaos_farmakis">
               <note type="speaker">ΝΙΚΟΛΑΟΣ ΦΑΡΜΑΚΗΣ</note>
               <seg>Κύριε Πρόεδρε, έχουμε αντιρρήσεις. Όλοι βιαζόμαστε.</seg>
            </u>
            <u xml:id="debate_1994-09-01_speech_28" who="stratis_korakas">
               <note type="speaker">ΣΤΡΑΤΗΣ ΚΟΡΑΚΑΣ</note>
               <seg>Ζήτησα να προταχθεί η δική μου ερώτηση πρώτη στις ερωτήσεις δεύτερης επιλογής.</seg>
            </u>
            <u xml:id="debate_1994-09-01_speech_29" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κατά συνέπεια, αν συμφωνείτε, να συζητηθεί η ερώτηση του κ. Λεντάκη προς τον κ. Μικρούτσικο λόγω των κωλυμάτων που επικαλούνται. Οκτώ λεπτά είναι αυτά, κύριε Φαρμάκη. Εύχομαι να είναι καρποφόρος και δημιουργικός ο υπόλοιπος χρόνος των 24 ωρών που έχουμε όλοι στη διάθεσή μας, ώστε να είμαστε ανεκτικοί και σε μία μικρή καθυστέρηση.</seg>
            </u>
            <u xml:id="debate_1994-09-01_speech_30" who="nikolaos_farmakis">
               <note type="speaker">ΝΙΚΟΛΑΟΣ ΦΑΡΜΑΚΗΣ</note>
               <seg>Έπρεπε να είμαι στις 11 η ώρα στον Ευαγγελισμό σε προκαθορισμένη σύσκεψη.</seg>
            </u>
            <u xml:id="debate_1994-09-01_speech_31" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Έχετε δίκιο.</seg>
               <seg>Παρακαλώ να προταχθούν, εφόσον προεβλήθη ο λόγος και είθισται να γίνονται δεκτά τέτοια αιτήματα, αλλά θα είναι σύντομοι και στην ανάπτυξή τους οι κύριοι συνάδελφοι. Θα προταχθεί η με αριθμό 390/31-8-94 επίκαιρη ερώτηση δεύτερης επιλογής του Βουλευτή της Πολιτικής Άνοιξης κ. Ανδρέα Λεντάκη προς τον Υπουργό Πολιτισμού, "σχετικά με τις προθέσεις της Κυβέρνησης για πλήρωση θέσεων προσωπικού αρχαιολογικών χώρων και τροποποίηση του ωραρίου λειτουργίας των αρχαιολογικών χώρων και Μουσείων".</seg>
               <seg>Η ερώτηση του κ. Λεντάκη έχει ως εξής:</seg>
               <seg>"Ο πρόχειρος και με βάση προσωπικά κριτήρια προγραμματισμός των αδειών στους αρχαιολογικούς χώρους και Μουσεία σε συνδυασμό με τις σοβαρές ελλείψεις προσωπικού που παρουσιάζουν επέφερε ένα ακόμα πλήγμα στον πολιτισμό μας και προκάλεσε δυσμενείς εντυπώσεις. Πιο συγκεκριμένα παρατηρήθηκε το φαινόμενο, άλλοι μεν αρχαιολογικοί χώροι να μείνουν αφύλακτοι με αποτέλεσμα να σημειωθούν κλοπές αρχαιοτήτων (Μωσαϊκό Αρεθούσας στην Β. Ελλάδα) άλλοι δε να κλείσουν ή να υπολειτουργούν (Αγορά Αθήνας) σε περίοδο τουριστικής αιχμής.</seg>
               <seg>Δυστυχώς οι αρμόδιοι δε λαμβάνουν υπ’ όψη τους ότι είμαστε μια κατ’ εξοχήν τουριστική Χώρα και ότι τα εκατομμύρια των τουριστών που έρχονται στην Πατρίδα μας έλκονται από την πολιτιστική μας κληρονομιά και αυτήν ακριβώς έρχονται να θαυμάσουν. Αντ’ αυτού όμως γίνονται μάρτυρες της αδιαφορίας και της ανευθυνότητας που μαστίζει το δημόσιο τομέα και κατ’ επέκταση δυσφημιστές της Χώρας μας.</seg>
               <seg>Το ίδιο δε ισχύει και για τους Έλληνες επισκέπτες.</seg>
               <seg>Στο σημείο αυτό πρέπει να θίξουμε και το ωράριο λειτουργίας των αρχαιολογικών χώρων και Μουσείων μιας και συμβαίνει πολλοί εξ αυτών να είναι κλειστοί κατά τις Κυριακές και αργίες, ημέρες που ο Έλληνας εργαζόμενος μπορεί να τους επισκεφθεί.</seg>
               <seg>Ερωτάται ο κύριος Υπουργός,</seg>
               <seg>1) Τι μέτρα θα λάβει για την άμεση πλήρωση των αναγκών σε προσωπικό των αρχαιολογικών χώρων και Μουσείων και για τον ορθό προγραμματισμό των αδειών τους, ώστε να σταματήσει το φαινόμενο που παρατηρείται κάθε καλοκαίρι στους αρχαιολογικούς χώρους και μουσεία της Χώρας μας.</seg>
               <seg>2) Αν σκοπεύει να τροποποιήσει το ωράριο λειτουργίας των αρχαιολογικών χώρων και Μουσείων.".</seg>
               <seg>Ο κύριος Υπουργός Πολιτισμού έχει το λόγο.</seg>
            </u>
            <u xml:id="debate_1994-09-01_speech_32" who="athanasios_mikroutsikos">
               <note type="speaker">ΑΘΑΝΑΣΙΟΣ ΜΙΚΡΟΥΤΣΙΚΟΣ</note>
               <seg>Κύριε Πρόεδρε, πιστεύω ότι ο κ. Λεντάκης κατ’ αρχήν θίγει ένα πραγματικά πολύ σοβαρό θέμα. Υπάρχει όντως πρόβλημα. Από την άλλη μεριά βέβαια έχω την αίσθηση ότι είναι λίγο υπερβολικός όταν λέει "αντ’ αυτού όμως γίνονται μάρτυρες της αδιαφορίας και της ανευθυνότητας που μαστίζει το δημόσιο τομέα και κατ’ επέκταση...".</seg>
               <seg>Αυτό το θέμα απασχολεί πάρα πολύ το Υπουργείο Πολιτισμού και κάνει τεράστιες προσπάθειες και μάλιστα, προκειμένου να καλύψει ανάγκες φυλακτικού προσωπικού των Μουσείων και αρχαιολογικών χώρων, προσλαμβάνει και προσέλαβε και αυτήν τη χρονιά έκτακτο εποχιακό προσωπικό για να επιμηκύνει το ωράριο λειτουργίας κατά τους θερινούς μήνες αρχαιολογικών χώρων και Μουσείων και για να ενισχύσει την ασφάλεια και τη φύλαξη των Μουσείων. Συνεπώς, δεν είναι αδιάφορο. Έχει δει το πρόβλημα και στα μέτρα του δυνατού -διότι υπάρχει και μία δημοσιονομική πολιτική η οποία δυστυχώς δεν μπορεί να ξεπερασθεί- προσπαθεί να κάνει ό,τι μπορεί. Βέβαια εδώ πρέπει να πω, αγαπητέ κύριε Λεντάκη, ότι ανακαλύπτονται καινούριοι αρχαιολογικοί χώροι κάθε μέρα και νομίζω ότι πάντοτε -δυστυχώς- θα είμαστε πιο πίσω από τις πραγματικές μας ανάγκες, αν θέλουμε να είμαστε ρεαλιστές.</seg>
               <seg>Σε ό,τι αφορά τώρα στο θέμα των αδειών, γίνεται προγραμματισμός και για το προσωπικό των εφορειών και για το προσωπικό των φυλάκων και μάλιστα υπάρχουν πάρα πολλές περιπτώσεις, όχι εξαιρέσεις, όπου αυτοβούλως θυσιάζονται οι καλοκαιρινές διακοπές και από τη μεριά των εργαζομένων, και μετατίθενται σε φθινόπωρο και χειμώνα, εποχές μικρότερης αιχμής για τα Μουσεία και τους αρχαιολογικούς χώρους.</seg>
               <seg>Δύο παρατηρήσεις θέλω να κάνω. Η μία είναι για την περίπτωση της καταστροφής του μωσαϊκού στην Αρεθούσα, όπως με ενημέρωσαν οι υπηρεσίες. Βεβαίως δεν μπορώ να έχω προσωπική άποψη. Δεν υπάγεται στα ερωτώμενα. Δηλαδή έτσι όπως ρωτάτε τι μέτρα θα λάβουμε και αν σκοπεύουμε να τροποποιήσουμε το ωράριο. Το κλαπέν ψηφιδωτό είχε εντοπισθεί πρόσφατα, τον Αύγουστο του 1994, από την εφορεία της Θεσσαλονίκης σε δασική περιοχή της Αρεθούσας και δεν πρόλαβε η υπηρεσία να το εντάξει στους προστατευόμενους χώρους. Σημειώθηκε η αφαίρεση πριν από την ένταξη στους προστατευόμενους χώρους.</seg>
               <seg>Σε ό,τι αφορά τώρα στο χώρο της Αρχαίας Αγοράς Αθηνών, θέλω να πω το εξής: Η λειτουργία είναι μέχρι τις 3.00’ η ώρα. Μου το είπατε και χθες που συναντηθήκαμε. Πιθανότατα να έχετε δίκιο, ως προς το ότι πρέπει αυτή, όπως κάποιες άλλες που κάναμε, να επιμηκυνθεί.</seg>
               <seg>Πάντως, σε σχέση με το πώς λειτουργεί τόσα χρόνια, λειτούργησε και φέτος. Συμφωνώ όμως μαζί σας ότι σε μια σειρά Μουσεία και σε μια σειρά χώρους θα πρέπει να επιμηκύνουμε, πάση θυσία, το ωράριο, διότι πρώτα απ’ όλα είναι και κάτι πάρα πολύ απλό: κερδίζουμε και εισιτήρια απογευματινά, πράγμα το οποίο μπορεί να μας κάνει να έχουμε μία ισορροπία σε έσοδα και έξοδα.</seg>
            </u>
            <u xml:id="debate_1994-09-01_speech_33" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κ. Λεντάκης έχει το λόγο.</seg>
            </u>
            <u xml:id="debate_1994-09-01_speech_34" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Κύριε Πρόεδρε, κατ’ αρχάς να ευχαριστήσω για τη ρύθμιση και να πω ότι ο κύριος Υπουργός παρεδέχθη ότι όντως υπάρχει πρόβλημα. Στη συνάντηση που είχαμε χθες του έθεσα υπόψη ένα σημείο. Τρεις μεγάλοι αρχαιολογικοί χώροι στην Αθήνα υπάρχουν, πολύ μεγάλοι. Ο ένας είναι η Ακρόπολη ο δεύτερος είναι η Αρχαία Αγορά που είναι ο μεγαλύτερος υπαίθριος χώρος και ο τρίτος είναι ο Κεραμεικός. Στην Αρχαία Αγορά κλείνει η πύλη στις 3 η ώρα. Είδα εκεί δύο τουρίστριες που ήρθαν για να μπουν και τους είπαν ότι 3 η ώρα κλείνει, ενώ οι τουριστικοί οδηγοί λένε ότι είναι ως τις 7. Δηλαδή, οι μεν τουριστικοί οδηγοί λένε ότι είναι ως τις 7, η πύλη λέει ως τις 3. Και είπε ένας απ’ αυτούς " Φαίνεται ότι νομίζω πώς είναι όπως στην Ακρόπολη που είναι διπλή βάρδια". Τι συμβαίνει δηλαδή; Έχουμε διπλή βάρδια -και πολύ σωστά- οπότε λειτουργεί καθ’ όλη τη διάρκεια της ημέρας στην Ακρόπολη η φύλαξη, δεν έχουμε διπλή βάρδια στο χώρο του Θησείου και της Αρχαίας Αγοράς και είναι αυτονόητο ότι δεν μπορεί να λειτουργήσει ένας φύλακας από το πρωί μέχρι το βράδυ. Άρα, κλείνει το μεσημέρι. Δεν είναι δυνατόν στο μεγαλύτερο αρχαιολογικό χώρο της Ελλάδος -και εννοώ τον περιφραγμένο- τον πιο σημαντικό της Αθήνας, σε τουριστική περίοδο, να κλείνει στις 3 η ώρα. Κατά συνέπεια, θα πρέπει να υπάρξει προσωπικό -αυτό είναι και το αίτημα- ώστε να λειτουργεί και το απόγευμα. Να το κάνουμε αυτό.</seg>
               <seg>Ένα δεύτερο παράδειγμα: είχα πάει στην Αίγινα με το γιο μου για να δει και αυτός το Ναό της Αφαίας. Ήταν μέρα γιορτής. Φυσικά στη γιορτή πήγε πάρα πολύς κόσμος. Λέει "είναι κλειστά λόγω αργίας!". Αυτές τις μέρες είναι που θα πάνε και οι Έλληνες και οι τουρίστες!</seg>
               <seg>Για το μωσαϊκό της Αρεθούσας υπάρχουν και άλλα. Έχει άδεια δηλαδή ο φύλακας και δεν αντικαθίσταται. Κατά συνέπεια, αυτό που λέω "ανοργανωσιά" είναι σ’ αυτό το σημείο. Να πάρουμε υπόψη ότι: ναι, θα πάρει ο φύλακας την άδεια, αλλά θα υπάρξει δεύτερος φύλακας. Διαφορετικά θα υπάρξει κλοπή. Έτσι έγιναν οι κλοπές και στο Μουσείο της Τεγέας, διότι πήγαν σαν κύριοι οι κλέφτες και τα πήραν όταν είχε άδεια το προσωπικό και δεν υπήρχε άλλος φύλακας. Αυτό είναι το αίτημα. Όταν δηλαδή δίνετε άδειες, να υπάρχει δεύτερος και να λειτουργεί ο χώρος της Αγοράς ως τις 7 το απόγευμα.</seg>
            </u>
            <u xml:id="debate_1994-09-01_speech_35" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κύριος Υπουργός, έχει το λόγο.</seg>
            </u>
            <u xml:id="debate_1994-09-01_speech_36" who="athanasios_mikroutsikos">
               <note type="speaker">ΑΘΑΝΑΣΙΟΣ ΜΙΚΡΟΥΤΣΙΚΟΣ</note>
               <seg>Κύριε Πρόεδρε, δε θέλω να πω τίποτα. Θα συμφωνήσω με τον κ. Λεντάκη, δεν μπορώ να μη συμφωνήσω. Υπάρχει πρόβλημα. Μόνο που θέλω να διαβεβαιώσω τον κ. Λεντάκη -και το Σώμα βέβαια- ότι γίνονται τεράστιες προσπάθειες, γιατί οι απαιτήσεις για φυλακτικό προσωπικό είναι μεγάλες. Χρειάζονται χιλιάδες, γιατί ευτυχώς η Χώρα μας είναι γεμάτη αρχαιολογικούς χώρους. Κάτι τέτοιο είπε και ο κύριος Υπουργός Δημοσίας Τάξεως προηγουμένως. Είπε ότι θέλει 3.000 αστυφύλακες και ο Υπουργός Γεωργίας θέλει άλλους 5.000. Υπάρχει λοιπόν ένα πρόβλημα. Αυτό δεν μπορεί να μην το δούμε συνολικά και να το δούμε αποκομμένα.</seg>
               <seg>Έχετε δίκιο, κύριε Λεντάκη. Το ξέρουμε το πρόβλημα, κάνουμε ότι μπορούμε, αλλά μέσα στα πλαίσια μιας οικονομικής πολιτικής. Ευχαριστώ.</seg>
            </u>
            <u xml:id="debate_1994-09-01_speech_37" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, η καλή συνάδελφος κα Φωτεινή Στεφανοπούλου και ο καλός, επίσης, συνάδελφος κ. Βασιλακάκης, παραχωρούν τη θέση της επίκαιρης ερώτησής τους, ώστε να συζητηθεί προηγουμένως η επίκαιρη ερώτηση των κυρίων Ροκόφυλλου και Φαρμάκη και έτσι να μην υπάρξει καθυστέρηση γι’ αυτούς.</seg>
               <seg>Θα συζητηθεί, λοιπόν, η τέταρτη επίκαιρη ερώτηση, πρώτης επιλογής, με αριθμό 385 της 31.8.94 του Βουλευτή του Κ.Κ.Ε. κ. Στρατή Κόρακα, προς τον Υπουργό Βιομηχανίας, Ενέργειας και Τεχνολογίας "σχετικά με τις προθέσεις της Κυβέρνησης για ακύρωση των συμφωνιών πώλησης των εργοστασίων του Ομίλου της Πειραϊκής Πατραϊκής κ.λπ.".</seg>
               <seg>Η επίκαιρη ερώτηση του κ. Κόρακα έχει ως εξής: "Σύμφωνα με δημοσιεύματα ο Υφυπουργός Βιομηχανίας κ. Ροκόφυλλος δήλωσε πως ο Όμιλος της Πειραϊκής Πατραϊκής, έτσι κι αλλιώς θα δοθεί σύντομα στους ιδιώτες γιατί μας δεσμεύει η νομοθεσία μας και η Ευρωπαϊκή Ένωση". Κάτι τέτοιο όμως δε λεγόταν προεκλογικά. Ο λόγος γίνεται για τη μεγαλύτερη κλωστοϋφαντουργική επιχείρηση της Χώρας, η οποία, αφού τα χρέη που είχαν δημιουργήσει οι ιδιοκτήτες της τα ανέλαβε το Κράτος, "επιστρέφει τώρα στη διαβόητη ιδιωτική πρωτοβουλία: η μία μετά την άλλη οι επιχειρήσεις του ομίλου ξεπουλιόνται και βρίσκεται σε εξέλιξη ένα φαγοπότι άνευ προηγουμένου. Εξέλιξη που δημιουργεί ακόμα και σοβαρές ποινικές ευθύνες για όσους υπογράφουν αυτά τα παραχωρητήρια. Και όμως η Κυβέρνηση απορρίπτει τις προτάσεις που έχουν διατυπώσει οι εργαζόμενοι και οι οποίες είναι ολοκληρωμένες, σαφείς, ρεαλιστικές και διαφυλάσσουν το δημόσιο συμφέρον.</seg>
               <seg>Ερωτάται ο κύριος Υπουργός: ποια μέτρα πρόκειται να πάρει η Κυβέρνηση ώστε να ακυρωθούν οι συμφωνίες πώλησης των εργοστασίων του Ομίλου της Πειραϊκής Πατραϊκής, να επαναλειτουργήσει ο Όμιλος ενιαίος υπό τον Έλεγχο του Οργανισμού Ανασυγκρότησης Επιχειρήσεων (Ο.Α.Ε.Δ.);</seg>
               <seg>Γιατί η Κυβέρνηση δέχεται τις νομοθετικές ρυθμίσεις - σκάνδαλο της Νέας Δημοκρατίας που ξεπουλάνε τη δημόσια περιουσία;"</seg>
               <seg>Ο Αναπληρωτής Υπουργός Βιομηχανίας, Ενέργειας και Τεχνολογίας κ. Χρήστος Ροκόφυλλος έχει το λόγο.</seg>
            </u>
            <u xml:id="debate_1994-09-01_speech_38" who="xristos_rokofullos">
               <note type="speaker">ΧΡΗΣΤΟΣ ΡΟΚΟΦΥΛΛΟΣ</note>
               <seg>Δύο λόγια πρώτα απ’ όλα, κύριε Πρόεδρε, για τη δική μας συνέπεια, την οποία φαίνεται να αμφισβητεί ο αγαπητός συνάδελφος στην ερώτησή του.</seg>
               <seg>Εμείς ποτέ δεν είπαμε πως βιομηχανικές επιχειρήσεις, όπως η Πειραϊκή-Πατραϊκή και άλλες, πρόκειται να μεταβληθούν σε τμήματα του κρατικού μηχανισμού. Έπεσαν κάποτε έξω, ίσως γιατί αντίξοες αντικειμενικές συνθήκες τις οδήγησαν σε κάποιο κατήφορο, ίσως γιατί ανθρώπινα σφάλματα βοήθησαν συνεργώντας προς αυτήν την κατεύθυνση. Εμείς από το 1984, όταν δημιουργήσαμε για πρώτη φορά Χώρα μας έναν Οργανισμό Ανασυγκρότησης Επιχειρήσεων (Ο.Α.Ε.), φιλοδοξούσαμε ένα πράγμα: Να βοηθήσουμε αυτές τις επιχειρήσεις να ανασυγκροτηθούν, να σταθούν στα πόδια τους, έτσι ώστε να ξαναγυρίσουν και πάλι με κανονικές διαφανείς διαδικασίες στον ιδιωτικό τομέα της οικονομίας, στον οποίο από τη φύση τους ανήκουν.</seg>
               <seg>Έτσι έγινε και εδώ. Έπεσε έξω αυτή η πολυπλόκαμη, αλλά και σημαντική, βιομηχανική επιχείρηση, η Πειραϊκή-Πατραϊκή, το 1984 και περιήλθε στον Ο.Α.Ε., στους σκοπούς του οποίου εντάσσονταν φυσιολογικά. Ο Ο.Α.Ε. προσπάθησε να την ανατάξει. Ξόδεψε 113 δισ. δραχμές για να την εκσυγχρονίσει, για να την ανανεώσει. Ξόδεψε 113 δισ. δραχμές που με τους τόκους τους μέχρι σήμερα φθάνουν τα 160 δισ. δραχμές. Δυστυχώς η προσπάθεια δεν πέτυχε, δεν ευοδώθηκε.</seg>
               <seg>Γι’ αυτό, ήδη από το 1986, το κάθε εργοστάσιο απέκτησε τη δική του νομική αυτοτέλεια για να μπορέσει να εκποιηθεί αυτοτελώς και με μεγαλύτερη άνεση, πράγμα που γίνεται. Μέχρις αυτήν τη στιγμή έχουν εκποιηθεί τα επιμέρους εργοστάσια της ΜΠΙΑΝΚΑ, της Πειραϊκής-Πατραϊκής Βαν Ντέλντεν, το Κλωστήριο Σάμου και το Κλωστήριο Καρπενησίου. Και χθες, θα είδε ο κύριος συνάδελφος, ο κ. Κόρακας, αλλά και το πανελλήνιο, ότι οι Ελληνικές Εξαγωγές, η θυγατρική εταιρεία της Ε.Τ.Β.Α. -έχει οριστεί από το Εφετείο ως εκκαθαρίστρια εταιρεία- έχει προχωρήσει στην προκήρυξη δημόσιου διεθνούς διαφανούς διαγωνισμού για την εκποίηση της Πειραϊκής-Πατραϊκής Κλωστοϋφαντήρια Πατρών, της Πειραϊκής-Πατραϊκής Υφαντήριο Χαλκίδος και της Πειραϊκής-Πατραϊκής Βιομηχανία Βάμβακος Αθηνών.</seg>
               <seg>Όλα θα εκποιηθούν, κύριε Κόρακα, γιατί αυτή είναι η φυσιολογική πορεία. Δεν είναι δυνατόν να αντέξει άλλο ο δημόσιος προϋπολογισμός σε παραπέρα κόστος, το οποίο δεν αποδίδει.</seg>
               <seg>Χώρες που αγνόησαν το κόστος, είχαν τις γνωστές συνέπειες που όλοι μας έχουμε μπροστά στα μάτια μας και για τις οποίες δεν χρειάζεται καν να μιλάμε. Κανένας δεν δικαιούται να αγνοεί το οικονομικό κόστος, εκτός πια κι αν θελήσει να φύγει απ’ αυτό τον κόσμο τον φθαρτό και πραγματικό και να πάει σε κάποιους άλλους κόσμους όπου εκεί η φαντασία επιτρέπει τα πάντα! Το κόστος δυστυχώς κανείς δεν μπορεί να το αγνοήσει.</seg>
               <seg>Ποινικές ευθύνες δε, για τις οποίες υπαινίσσεστε, πιθανόν να έχουν όσοι άφησαν να δημιουργηθεί αυτό, το χωρίς λόγο, κόστος των 160 δισ. δραχμών. Όχι εκείνοι οι οποίοι φειδόμενοι και κηδόμενοι του δημοσίου συμφέροντος και των χρημάτων των φορολογουμένων, εννοούν να σταματήσουν την αιμορραγία και να ξαναβάλουν σε τροχιά, παραγωγική και δημιουργική, με θέσεις εργασίας εγγυημένες, όλες αυτές τις μονάδες που σκουριάζουν από την απραξία τόσα χρόνια.</seg>
            </u>
            <u xml:id="debate_1994-09-01_speech_39" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κ. Κόρακας έχει το λόγο.</seg>
            </u>
            <u xml:id="debate_1994-09-01_speech_40" who="stratis_korakas">
               <note type="speaker">ΣΤΡΑΤΗΣ ΚΟΡΑΚΑΣ</note>
               <seg>Κύριε Πρόεδρε, πράγματι δεν ξέρει κανείς από πού να αρχίσει και πού να τελειώσει στα 2 λεπτά που έχει, ωστόσο εγώ επιμένω ότι η νομοθεσία των ιδιωτικοποιήσεων που πέρασε η Νέα Δημοκρατία, βρήκε αντίθετο το ΠΑ.ΣΟ.Κ., είχε υποσχεθεί ότι θα την ακυρώσει και όμως, προχωράει με περισσότερη επιμέλεια και με περισσότερη, αν θέλετε, βιασύνη. Είχε δεσμευθεί, εν πάση περιπτώσει, το ΠΑ.ΣΟ.Κ. σε ορισμένα πράγματα, δεν τα τηρεί και γι’ αυτό κρίνεται και επικρίνεται.</seg>
               <seg>Σχετικά με την Πειραϊκή - Πατραϊκή πράγματι το ιστορικό είναι ότι τα θαλασσοδάνεια τα έδωσε η Νέα Δημοκρατία, ύστερα οι Κατσαμπέοι άρπαξαν 40 δισ. περίπου, τα χάρισε το ΠΑ.ΣΟ.Κ., λες και ήταν της μάνας του ή του πατέρα του, έριξε άλλα 160 δισ. στην Πειραϊκή - Πατραϊκή, όπως είπε ο κύριος Υπουργός, για να την ξαναστήσει στα πόδια, την γκρέμισε ταυτόχρονα το 1986, διασπώντας την σε αυτόνομες μονάδες το κάθε εργοστάσιο, για να μπορέσει καλύτερα να την ξεπουλήσει και φθάσαμε εκεί που είμαστε σήμερα, 7.500 εργαζόμενοι, 35 δισ. εξαγωγές, 11 εργοστάσια, 3 πρατήρια, από τις μεγαλύτερες στην Ευρώπη και αυτήν τη στιγμή δεν υπάρχει τίποτα. Το κυριότερο είναι ότι από εκεί που μας χρωστούν οι περίφημοι αυτοί ιδιώτες, μας τρώνε και το βόδι τώρα.</seg>
               <seg>Πάρτε παράδειγμα την επιχείρηση Γαβριήλ - Παπαθανασίου. Τίποτε δε δίνει ουσιαστικά, όπως και στη Σάμο, όπως και στους Φιλιάτες, όπως και στο Καρπενήσι. Δε δίνουν απολύτως τίποτα αν τα βάλετε κάτω. Επιπλέον, αξιοποιούν τα ακίνητα, αξιοποιούν τα αποθέματα, αξιοποιούν τα πάντα, τσεπώνουν έναν πακτωλό χρημάτων και έρχεται ο Παπαθανασίου και ζητάει επιπλέον. Ζητάει 600 εκατ. δραχμές, ζητάει απολύοντας το προσωπικό ο ίδιος, από τον Ο.Α.Ε. να καταβάλει τις αποζημιώσεις και τους μισθούς, για να πάρει αυτός αυτό που θέλει. Στη Σάμο, παντού, απολύουν τους συνδικαλιστές, απολύουν τους κομμουνιστές και υπάρχουν συγκεκριμένα στοιχεία.</seg>
               <seg>Κύριε Πρόεδρε, εμείς επιμένουμε ότι πρόκειται για σκάνδαλο διπλό. Και γιατί πουλιέται μία επιχείρηση που έπρεπε να μείνει στο Δημόσιο, αγκωνάρι της ελληνικής βιομηχανίας και οικονομίας και γιατί πουλιέται σε εξευτελιστική τιμή. Μιλάμε για την "ΑΓΕΤ ΗΡΑΚΛΗΣ". Τι περισσότερο γίνεται εδώ πέρα; Άρα, λοιπόν, θα πάμε πάλι σε Ειδικά Δικαστήρια; Θα πάμε πάλι στον εισαγγελέα; Και πού πάει αυτή η υπόθεση; Ανακαλέστε αυτήν την πολιτική, δεσμευθείτε ότι επανέρχεται στον έλεγχο του ευρύτερου Δημοσίου, στον Ο.Α.Ε., για να μείνει αυτή η επιχείρηση στα χέρια του Δημοσίου. Οι εργαζόμενοι εγγυώνται ότι θα είναι κερδοφόρα. Πολύ λιγότερα θα είναι τα έξοδα και το βάρος για το Δημόσιο. Σταματήστε αυτήν τη δογματική εφαρμογή των διαταγών του Μάαστριχτ και της Ευρωπαϊκής Ένωσης.</seg>
            </u>
            <u xml:id="debate_1994-09-01_speech_41" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κύριος Υπουργός έχει το λόγο.</seg>
            </u>
            <u xml:id="debate_1994-09-01_speech_42" who="xristos_rokofullos">
               <note type="speaker">ΧΡΗΣΤΟΣ ΡΟΚΟΦΥΛΛΟΣ</note>
               <seg>Αμετανόητος ο πράγματι συμπαθής συνάδελφος, ο κ. Κόρακας, εννοεί να εκπέμπει κατηγορίες, οι οποίες γνωρίζει και ο ίδιος ότι είναι εντελώς αβάσιμες.</seg>
            </u>
            <u xml:id="debate_1994-09-01_speech_43" who="stratis_korakas">
               <note type="speaker">ΣΤΡΑΤΗΣ ΚΟΡΑΚΑΣ</note>
               <seg>Ξέρετε πολύ καλά τι λέμε.</seg>
            </u>
            <u xml:id="debate_1994-09-01_speech_44" who="xristos_rokofullos">
               <note type="speaker">ΧΡΗΣΤΟΣ ΡΟΚΟΦΥΛΛΟΣ</note>
               <seg>Κύριε Κόρακα, για να βρούμε το τίμημα μιας επιχείρησης, δεν έχουμε άλλον τρόπο από το να κάνουμε ένα διαφανή δημόσιο διαγωνισμό. Η αγορά θα δείξει το πραγματικό τίμημα της στιγμής. Κανένας άλλος, κυριολεκτικά κανένας άλλος. Και αυτό κάνουμε.</seg>
               <seg>Εσείς προσπαθήσατε να κάνετε κάποιες αήθεις συγκρίσεις με την "ΑΓΕΤ ΗΡΑΚΛΗΣ", για την οποία γνωρίζετε ότι ο διαγωνισμός ήταν στημένος. Οφείλετε να το γνωρίζετε, και αν δεν το γνωρίζετε ή το αμφισβητείτε, τόσο το χειρότερο για σας.</seg>
            </u>
            <u xml:id="debate_1994-09-01_speech_45" who="stratis_korakas">
               <note type="speaker">ΣΤΡΑΤΗΣ ΚΟΡΑΚΑΣ</note>
               <seg>...</seg>
            </u>
            <u xml:id="debate_1994-09-01_speech_46" who="xristos_rokofullos">
               <note type="speaker">ΧΡΗΣΤΟΣ ΡΟΚΟΦΥΛΛΟΣ</note>
               <seg>Γνωρίζετε ότι είναι ενδεχόμενο -θα το δει η Βουλή και θα αποφανθεί μετά από λίγες μέρες- να έχουν δοθεί μίζες αρκετών δισ. Υπάρχουν τέτοια πράγματα στην Πειραϊκή - Πατραϊκή; Έ, όχι βέβαια! Εκτός εάν πράγματι νομίζετε το αντίθετο. Τότε να κάνετε τότε μία επερώτηση.</seg>
            </u>
            <u xml:id="debate_1994-09-01_speech_47" who="stratis_korakas">
               <note type="speaker">ΣΤΡΑΤΗΣ ΚΟΡΑΚΑΣ</note>
               <seg>...</seg>
            </u>
            <u xml:id="debate_1994-09-01_speech_48" who="xristos_rokofullos">
               <note type="speaker">ΧΡΗΣΤΟΣ ΡΟΚΟΦΥΛΛΟΣ</note>
               <seg>Εμείς κάνουμε διαγωνισμούς άψογους, κατά πάντα τίμιους, για να μπορέσουν αυτές οι μονάδες να μπουν επιτέλους στο δρόμο της παραγωγής...</seg>
            </u>
            <u xml:id="debate_1994-09-01_speech_49" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριε Κόρακα, σας παρακαλώ. Μη διακόπτετε, για να απαντήσει ο Υπουργός, όπως μιλήσατε σεις. Δεν είναι σωστές αυτές οι διακοπές.</seg>
            </u>
            <u xml:id="debate_1994-09-01_speech_50" who="xristos_rokofullos">
               <note type="speaker">ΧΡΗΣΤΟΣ ΡΟΚΟΦΥΛΛΟΣ</note>
               <seg>...για να μπορέσουν αυτές οι μονάδες να γίνουν παραγωγικές, κύριε Κόρακα, και για να μπορέσουν οι εργαζόμενοι να είναι πράγματι εργαζόμενοι και όχι "πρώην εργαζόμενοι", όπως τους αποκαλεί συχνά ο Τύπος και όπως είναι η πραγματική τους ιδιότητα τώρα. Και για να πετύχουμε τις καλύτερες δυνατές τιμές και για να μην μπορεί κανείς να μιλάει για ξεπούλημα, αλλά για πραγματική πώληση, γι’ αυτό το λόγο δεν φεισθήκαμε δαπανών, για να κάνουμε και τη συντήρηση του εργοστασίου που πουλάμε, έτσι ώστε ο κάθε επίδοξος επενδυτής να βλέπει ότι δεν πρόκειται για ένα άθροισμα, για να μην πω ένα άθυρμα, από διάφορες μηχανές, αλλά για ένα παραγωγικό μηχανισμό, ικανό να παραγάγει προϊόντα ποιότητας.</seg>
               <seg>Kαι δε φειδόμεθα επίσης και δαπανών, για να εκπαιδεύσουμε και να μετεκπαιδεύσουμε και να καταρτίσουμε το προσωπικό, με ένα και μόνο σκοπό: να διευκολύνουμε την πώληση με καλούς όρους. Και όταν λέμε όρους, δεν εννοούμε μόνο το τίμημα. Εννοούμε τη διάρκεια της λειτουργίας της επιχείρησης και, κυρίως, τον αριθμό θέσεων εργασίας.</seg>
               <seg>Ευχαριστώ πολύ, κύριε Πρόεδρε.</seg>
            </u>
            <u xml:id="debate_1994-09-01_speech_51" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ακολουθεί η πρώτη επίκαιρη ερώτηση δεύτερης επιλογής με αριθμό 379/30-8-94 του Βουλευτή του Πανελληνίου Σοσιαλιστικού Κινήματος (ΠΑ.ΣΟ.Κ.) κ. Απόστολου Φωτιάδη προς τον Υπουργό Υγείας, Πρόνοιας και Κοινωνικών Ασφαλίσεων, "σχετικά με τους λόγους καθυστέρησης λειτουργίας του νέου νοσοκομείου Διδυμοτείχου".</seg>
               <seg>Η ερώτηση του κυρίου Φωτιάδη συνοπτικώς έχει ως εξής:</seg>
               <seg>"Πλήρης απογοήτευση διακατέχει τους κατοίκους του Έβρου εξ αιτίας του συνεχιζόμενου επί πολλά χρόνια εμπαιγμού τους.</seg>
               <seg>Το νέο Νομαρχιακό Νοσοκομείο Διδυμοτείχου, αφού επί 12 και πλέον χρόνια κτίζονταν, έχοντας γίνει το "γεφύρι της Άρτας" για τον Έβρο, τελικά, εδώ και 2 χρόνια, έχει παραδοθεί, αλλά μέχρι στιγμής, δεν λειτουργεί και δεν υπάρχει πολιτική βούληση, από την πλευρά του Υπουργείου, να τεθεί σε λειτουργία στο άμεσο μέλλον.</seg>
               <seg>Πιστέψαμε από τον περασμένο Οκτώβριο ότι η νέα Κυβέρνηση θα έδινε ιδιαίτερη προτεραιότητα στο πρόβλημα, αλλά οι ελπίδες μας διαψεύσθηκαν. Το Υπουργείο εγκρίνει θέσεις για τα μεγάλα νοσοκομεία του κέντρου και αρνείται να προβλέψει δαπάνες, για να πληρωθούν οι κενές θέσεις του νοσοκομείου Διδυμοτείχου.</seg>
               <seg>Ερωτάται ο κύριος Υπουργός Υγείας, Πρόνοιας και Κοινωνικών Ασφαλίσεων:</seg>
               <seg>1.- Ποιος ο λόγος αθέτησης των υποσχέσεων, για να λειτουργήσει αμέσως το νοσοκομείο Διδυμοτείχου;</seg>
               <seg>2.- Πότε πρόκειται να εγκριθεί ο νέος οργανισμός του νοσοκομείου;</seg>
               <seg>3.- Γιατί καθυστερεί η προκήρυξη των 12 θέσεων προσωπικού και ποιος ο λόγος μείωσης του αριθμού τους;"</seg>
               <seg>Ο Υφυπουργός Υγείας, Πρόνοιας και Κοινωνικών Ασφαλίσεων, κ. Φαρμάκης, έχει το λόγο.</seg>
            </u>
            <u xml:id="debate_1994-09-01_speech_52" who="nikolaos_farmakis">
               <note type="speaker">ΝΙΚΟΛΑΟΣ ΦΑΡΜΑΚΗΣ</note>
               <seg>Κύριε Πρόεδρε, μας κάνει εντύπωση η σκληρότητα του κειμένου της επίκαιρης ερώτησης που συζητούμε. Ο αγαπητός συνάδελφος, κ. Φωτιάδης, απευθύνει ερώτηση σε λάθος κυβέρνηση. Σε άλλη κυβέρνηση έπρεπε να απευθύνει αυτήν την ερώτηση.</seg>
               <seg>Το νοσοκομείο του Διδυμοτείχου πράγματι ταλαιπωρήθηκε κατασκευαστικά πολλά χρόνια. Όμως, για το ότι δεν είναι ακόμη σε λειτουργία, δεν ευθύνεται το δεκάμηνο της διακυβέρνησης της Χώρας από το ΠΑ.ΣΟ.Κ.. Δεν υπάρχει καμία αθέτηση υπεσχημένων. Και δεν υπάρχει καμία βραδυπορία στην έναρξη λειτουργίας του νοσοκομείου.</seg>
               <seg>Αν υπάρχει θέμα μεταφοράς από τις πραγματικά απαράδεκτες εγκαταστάσεις που λειτουργεί το παλαιό νοσοκομείο, στο καινούριο, αυτό οφείλεται στην άρνηση του διοικητικού συμβουλίου και κάποιων τοπικών φορέων ή παραγόντων να μεταφερθούν.</seg>
               <seg>Πρέπει να πληροφορήσω το Σώμα και τον αγαπητό συνάδελφο, ότι σε όλον τον κόσμο οι νέες νοσοκομειακές μονάδες αρχίζουν να λειτουργούν σταδιακά. Και δεν μπορεί να γίνει αλλιώς. Υπάρχει αυτήν την ώρα ένας αριθμός προσωπικού, μία ανάπτυξη τμημάτων, ένα νοσοκομείο, το παλαιό νοσοκομείο που πράγματι είναι απαράδεκτο. "Σταβλικές" χαρακτηρίζει τις εγκαταστάσεις ο συνάδελφος. Από το Μάρτιο έχουμε δώσει εντολή στο διοικητικό συμβούλιο -και πρέπει να σκεφθούμε, αν θα συνεχίσει να είναι διοικητικό συμβούλιο-να μεταφερθεί στο νέο κτίριο. Και εκείνοι επιμένουν να ολοκληρωθούν όλες οι διαδικασίες του νέου οργανισμού, που προκαλεί σημαντικές δαπάνες, όχι 30.000.000 που αναφέρει ο κύριος συνάδελφος, αλλά 250.000.000 και είναι θέμα κοινής απόφασης με το Υπουργείο Οικονομικών κ.λπ. Τους έχουμε πει, λοιπόν, εδώ και πολλούς μήνες, να μεταφερθούν και αρνούνται να μεταφερθούν.</seg>
               <seg>Δεν υπάρχει, λοιπόν, καμία αθέτηση υπεσχημένων. Έγκριση και προκήρυξη ήδη υπάρχει για 12 εργαζόμενους εκ του λοιπού προσωπικού, πλην του ιατρικού και του νοσηλευτικού, που δεν έχει γίνει για κανένα νοσοκομείο της Χώρας, με κατά προτεραιότητα πράξη του Υπουργικού Συμβουλίου, ειδικώς για το Διδυμότειχο, επειδή είναι μία περιοχή ευαίσθητη, είναι η Θράκη και θέλουμε να λειτουργήσει όσο γίνεται γρηγορότερα το νέο νοσοκομείο.</seg>
               <seg>Έχει υπάρξει προκήρυξη 13 θέσεων γιατρών, επίσης, κατ’ εξαίρεση και προτεραιότητα. Αυτά θα ολοκληρωθούν σε ένα μήνα.</seg>
               <seg>Αλλά εκείνο που δεν αντιλαμβάνεται το Υπουργείο και δεν αντιλαμβάνεται και το συνάδελφο που ταυτίζεται διεκδικητικά με όποιους για άλλους λόγους δημιουργούν το θέμα τοπικά, είναι γιατί δεν μεταφέρεται το νοσοκομείο από τις παλιές του εγκαταστάσεις στο καινούριο νοσοκομείο που πράγματι είναι έτοιμο εδώ και δύο χρόνια. Και κόπηκε εκεί και κάποια κορδέλα, όπως είχε γίνει σε πολλές τέτοιες μονάδες, από τον προηγούμενο πρωθυπουργό και από την προηγούμενη κυβέρνηση. Δεν υπάρχει λοιπόν, αθέτηση υπεσχημένων. Ο νέος οργανισμός του νοσοκομείου με τις προβλεπόμενες πιστώσεις θα είναι σε ισχύ από την 1-1-95.</seg>
               <seg>Οι διαδικασίες των προκηρύξεων με βάση τον παλαιό οργανισμό και την κατ’ εξαίρεση έγκριση, όπως σας είπα, του Υπουργικού Συμβουλίου προχωρεί και θα ολοκληρωθεί εντός μηνός περίπου. Συνεπώς, είναι θέμα να συστήσει ή να βοηθήσει και ο κύριος συνάδελφος προς το διοικητικό συμβούλιο να γίνει η άμεση μεταφορά, για να μην ταλαιπωρείται το προσωπικό και οι πολίτες, από τις παλαιές στις νέες έτοιμες εγκαταστάσεις του νοσοκομείου. Ευχαριστώ.</seg>
            </u>
            <u xml:id="debate_1994-09-01_speech_53" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κ. Φωτιάδης έχει το λόγο.</seg>
            </u>
            <u xml:id="debate_1994-09-01_speech_54" who="apostolos_fotiadis">
               <note type="speaker">ΑΠΟΣΤΟΛΟΣ ΦΩΤΙΑΔΗΣ</note>
               <seg>Κύριε Πρόεδρε, κύριε Yπουργέ, κύριοι συνάδελφοι, δεν είναι σκληρή η γλώσσα η οποία χρησιμοποιήθηκε στην επίκαιρη ερώτηση, αλλά είναι ακόμα σκληρότερη η συγκεκριμένη πραγματικότητα.</seg>
               <seg>Γνωρίζετε, κύριε Υπουργέ, ότι στο νοσοκομείου Διδυμοτείχου στοιβάζονται συγχρόνως ασθενείς μαζί με ποντίκια, ακρίδες, κατσαρίδες, τα πάντα. Είναι γνωστό πια το φαινόμενο και έχει γίνει αποδεκτό και από το Υπουργείο. Αυτό είναι το πρώτο θέμα.</seg>
               <seg>Δεύτερον, δικαιολογώ την τοποθέτησή σας, αλλά θα σας πω ότι δεν είσθε ενημερωμένος σχετικά με το τι έχει γίνει στο Υπουργείο, επειδή είσθε νέος στο Υπουργείο. Έχουν γίνει συσκέψεις με τον Yφυπουργό Υγείας, Πρόνοιας στην Αλεξανδρούπολη, παρουσία όλων των Βουλευτών και υπήρχε δέσμευση συγκεκριμένη. Έγιναν άλλες συσκέψεις παρουσία του Υπουργού Μακεδονίας Θράκης, ο οποίος επέδειξε ιδιαίτερο ενδιαφέρον για την περίπτωση στο Διδυμότειχο. Έχουν γίνει δεκάδες επαφές με το Υπουργείο, τόσο σε επίπεδο υπηρεσιακών παραγόντων, όσο και σε επίπεδο πολιτικής ηγεσίας.</seg>
               <seg>Όσον αφορά το αν απευθυνθήκαμε ή όχι στην προηγούμενη κυβέρνηση, ασφαλώς, θα πρέπει να γνωρίζετε ότι ακόμα σκληρότερη ήταν η γλώσσα μας στην κυβέρνηση της Νέας Δημοκρατίας, η οποία κρατούσε επί ένα χρόνο και πλέον κλειστό το νοσοκομείο. Το εγκαινίασε δύο φορές το νοσοκομείο αλλά νοσοκομείο δεν λειτουργεί ακόμα και σήμερα.</seg>
               <seg>Και δεν ζητάμε ούτε καν προσλήψεις, κύριε Υπουργέ, επειδή γνωρίζουμε το πρόβλημα που αντιμετωπίζει το Υπουργείο. Ζητήσαμε την έγκριση του οργανισμού για την πρόβλεψη των συγκεκριμένων θέσεων και αναλάβαμε εμείς οι Βουλευτές να γυρνάμε στην Αθήνα και σε άλλες περιοχές της Χώρας για να βρούμε τα κατάλληλα πρόσωπα για να στελεχώσουν το νοσοκομείο με μετατάξεις.</seg>
               <seg>Σήμερα εκκρεμούν στο Υπουργείο σας 25 αιτήσεις μετατάξεων από τον Έβρο που μπορούν να καλύψουν κάποιες σοβαρές ειδικότητες για να λειτουργήσει το νοσοκομείο, αλλά δυστυχώς τυπικά δεν είναι δυνατή η έγκρισή τους, γιατί δεν υπάρχουν κενές οργανικές θέσεις, λόγω μη έγκρισης του οργανισμού.</seg>
               <seg>Το τόνισα πράγματι και μέσα στη ερώτηση ότι δε ζητάμε δαπάνη, αλλά μόνο πρόβλεψη τυπικά 30.000.000 εκατ. Και πολλά βάζω, ούτε 30.000.000 εκατ. είναι για τον υπόλοιπο χρόνο, μέχρι το τέλος του έτους. Είναι 250.000.000 εκατ. σε ετήσια βάση, αλλά για τους 2-3 μήνες που μας απομένουν είναι 30.000.000 εκατ.</seg>
               <seg>Επομένως, πιστεύω ότι ακριβώς αυτή η αγανάκτηση η οποία διακατέχει όχι τον ερωτώντα, αλλά την κοινωνία του Διδυμοτείχου και τα 80 χωριά που εξυπηρετεί το συγκεκριμένο νοσοκομείο 100.000 κατοίκους, είναι δικαιολογημένη. Και θα πρέπει με την ευαισθησία που έχει το Υπουργείο, να δείξει και την ευαισθησία του και για το Διδυμότειχο, κατά άμεση προτεραιότητα, χωρίς να αμφισβητούμε και τις ανάγκες των υπολοίπων περιοχών, αλλά και του κέντρου. Αλλά πραγματικά, προκαλεί τους κατοίκους του βορείου Έβρου όταν ακούν, καινούριο νοσοκομείο στην Ελευσίνα να λειτουργεί, ενώ το νοσοκομείο του Διδυμοτείχου δε λειτουργεί εδώ και δύο χρόνια.</seg>
            </u>
            <u xml:id="debate_1994-09-01_speech_55" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κύριος Υπουργός έχει το λόγο.</seg>
            </u>
            <u xml:id="debate_1994-09-01_speech_56" who="nikolaos_farmakis">
               <note type="speaker">ΝΙΚΟΛΑΟΣ ΦΑΡΜΑΚΗΣ</note>
               <seg>Κύριε συνάδελφε, δε θέλω να με απαλλάξετε των ευθυνών επειδή είμαι νέος Υφυπουργός. Πρέπει να σας πω ότι η απάντησή μου έχει σχέση με μία πλήρη ενημέρωση και συζήτηση και με τους προηγούμενους της πολιτικής ηγεσίας του Υπουργείου που χειρίστηκαν το θέμα.</seg>
               <seg>Mου λέτε ότι υπάρχουν 25 αιτήσεις μετατάξεων από την Αθήνα ή όπου αλλού, προς το Διδυμότειχο που θα μπορούσαν να έρθουν εάν υπήρχαν οι θέσεις του νέου οργανισμού. Θέλω να σας πληροφορήσω -και παρακαλώ η ενημέρωσή σας, εάν το επιθυμείτε, να γίνει πληρέστερη στο Υπουργείο- ότι κανένα αίτημα μετάταξης προς το νοσοκομείο του Διδυμοτείχου από την Αθήνα δεν εκκρεμεί στο Υπουργείο.</seg>
               <seg>Παρακαλώ να περάσετε από το Υπουργείο να τα πούμε. Αυτό είναι το πρώτο θέμα.</seg>
               <seg>Δεύτερο θέμα. Είναι πράγματι έτσι όπως το λέτε, οι άνθρωποι, τα ποντίκια, οι κατσαρίδες και άλλα. Εάν μου επιτρέπετε, ρητορικά να σας ρωτήσω: Γιατί από το Μάρτη, αλλά και τώρα που σας το λέω, δε μεταφέρετε άμεσα το νοσοκομείο από τον απαράδεκτο χώρο στον καινούριο χώρο, που είναι έτοιμος; Σε τι σας ενοχλεί ο οργανισμός; Έχουμε προβλήματα για να εγκρίνουμε τον οργανισμό. Σας είπα ότι θα ισχύσει από 1-1-95.</seg>
               <seg>Είναι σημαντικό θέμα για το Διδυμότειχο και για τη Θράκη η λειτουργία αυτού του νοσοκομείου. Αφού, λοιπόν, υπάρχει θέμα απαράδεκτων συνθηκών μέσα στις οποίες λειτουργεί το παλιό νοσοκομείο, γιατί δεν μεταφέρεστε σήμερα, με το προσωπικό που έχετε, στο καινούριο νοσοκομείο, στις νέες σύγχρονες εγκαταστάσεις; Ποιος είναι ο λόγος που θέλετε πρώτα τον οργανισμό και μετά να πάτε; Μεταφερθείτε από σήμερα, για να απαλλαγείτε από αυτές τις κακές συνθήκες και θα περιμένετε 1-2 μήνες για να έρθει και η ώρα της εφαρμογής του νέου οργανισμού.</seg>
            </u>
            <u xml:id="debate_1994-09-01_speech_57" who="apostolos_fotiadis">
               <note type="speaker">ΑΠΟΣΤΟΛΟΣ ΦΩΤΙΑΔΗΣ</note>
               <seg>Δεν υπάρχουν ειδικότητες.</seg>
            </u>
            <u xml:id="debate_1994-09-01_speech_58" who="nikolaos_farmakis">
               <note type="speaker">ΝΙΚΟΛΑΟΣ ΦΑΡΜΑΚΗΣ</note>
               <seg>Έχουν προκηρυχθεί 13 θέσεις νέων γιατρών, αλλά μέχρι να ολοκληρωθεί η πρόσληψή τους -δε θα αργήσει πέραν του μηνός- μεταφερθείτε. Αυτό έχω να σας πω σαν Υπουργείο, για να ζητήσω και εγώ από άλλους ευθύνες και θα δούμε σαν ηγεσία τι θα γίνει με τη λειτουργία του διοικητικού συμβουλίου.</seg>
            </u>
            <u xml:id="debate_1994-09-01_speech_59" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ακολουθεί η με αριθμό κατάθεσης 374 της 29-8-94 επίκαιρη ερώτηση δεύτερης επιλογής του Βουλευτή της Νέας Δημοκρατίας κ. Αλέξανδρου Δεσύλλα προς τον Υπουργό Μεταφορών και Επικοινωνιών "σχετικά με την επίλυση προβλημάτων του αεροδρομίου της Κέρκυρας".</seg>
               <seg>Η ερώτηση του κ. Δεσύλλα συνοπτικώς έχει ως εξής: "Η χαώδης κατάσταση που υπάρχει στο αεροδρόμιο της Κέρκυρας τους θερινούς αυτούς μήνες από τις καθυστερήσεις των αεροσκαφών της Ολυμπιακής Αεροπορίας και κυρίως από την έλλειψη ανεκτής έστω εξυπηρέτησης των διακινουμένων ημεδαπών και αλλοδαπών επισκεπτών του νησιού, κανονικά θα έπρεπε ήδη να είχε προκαλέσει την παρέμβαση της Κυβέρνησης της Χώρας.</seg>
               <seg>Τα αίτια της κατάστασης αυτής εντοπίζονται κυρίως στο γεγονός της πρόσληψης το 1994 εποχιακού προσωπικού μειωμένου κατά 20% περίπου σε σχέση με το 1993 και είναι πράγματι ανεξήγητοι οι λόγοι που υποχρεώνουν την Ολυμπιακή Αεροπορία να προχωρήσει το 1994 στη μείωση του εποχιακού προσωπικού, όταν είναι γνωστό ότι το 1994 αυξήθηκε η χωρητικότητα της πίστας του αεροδρομίου κατά 3 θέσεις αεροσκαφών.</seg>
               <seg>Ερωτάται ο Υπουργός Μεταφορών και Επικοινωνιών να πληροφορήσει τη Βουλή, αν η Κυβέρνηση προτίθεται να ασχοληθεί κατά προτεραιότητα με τα προβλήματα αυτά του αεροδρομίου της Κέρκυρας, διαθέτοντας τον απαιτούμενο χρόνο από άλλες άσχετες με τα καθήκοντά της ενασχολήσεις".</seg>
               <seg>Ο Υφυπουργός Μεταφορών και Επικοινωνιών κ. Δημήτριος Αλαμπάνος έχει το λόγο.</seg>
            </u>
            <u xml:id="debate_1994-09-01_speech_60" who="dimitrios_alampanos">
               <note type="speaker">ΔΗΜΗΤΡΙΟΣ ΑΛΑΜΠΑΝΟΣ</note>
               <seg>Κύριε Πρόεδρε, στις περιόδους αιχμής, όπως είναι οι καλοκαιρινοί μήνες, παρατηρούνται καθυστερήσεις σε όλα τα αεροδρόμια από τα πιο μικρά μέχρι τα πιο μεγάλα ακόμα και τα πλέον σύγχρονα ευρωπαϊκά.</seg>
               <seg>Φέτος, όπως σε όλη την Ευρώπη, έτσι και στην Ελλάδα, είχαμε να αντιμετωπίσουμε και το μεγάλο πρόβλημα της απεργίας των ελεγκτών εναέριας κυκλοφορίας, που συνέβαλε κατά πολύ στην ύπαρξη αυτών των καθυστερήσεων.</seg>
               <seg>Οι αυξημένες όμως, συγκριτικά με πέρυσι, καθυστερήσεις στο αεροδρόμιο της Κέρκυρας, οφείλονται σε αυξημένη κίνηση που παρουσίασε το αεροδρόμιο αυτό, αλλά οφείλονται και στην έλλειψη του αυτοματοποιημένου συστήματος ελέγχου εναέριας κυκλοφορίας, για το οποίο όλοι γνωρίζουμε ότι βρίσκεται σε εξέλιξη ένα πρόγραμμα εκσυγχρονισμού, που τελειώνει σε λίγους μήνες.</seg>
               <seg>Ένας ακόμα λόγος που συμβάλλει στις καθυστερήσεις είναι οι καιρικές συνθήκες που επικρατούν στο αεροδρόμιο της Κέρκυρας. Άλλος λόγος είναι οι παραβιάσεις που οφείλονται στα slots των ξένων αεροπορικών εταιρειών και στις καθυστερημένες αφίξεις των αεροσκαφών των ξένων αεροπορικών εταιρειών και των τσάρτερς. Ένας ακόμα λόγος είναι το γεγονός ότι οι αεροπορικές εταιρείες...</seg>
            </u>
            <u xml:id="debate_1994-09-01_speech_61" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Όσον αφορά αυτούς τους όρους, όπως slots, τσάρτερς και όλα τα άλλα, μήπως θα πρέπει να ζητάτε από τις υπηρεσίες σας τους αντίστοιχους ελληνικούς όρους, για να τους αναφέρετε στην Ελληνική Βουλή;</seg>
            </u>
            <u xml:id="debate_1994-09-01_speech_62" who="konstantinos_pularinos">
               <note type="speaker">ΚΩΝΣΤΑΝΤΙΝΟΣ ΠΥΛΑΡΙΝΟΣ</note>
               <seg>Επί τέλους ήταν καιρός να ειπωθούν αυτά τα σωστά. Εύγε, κύριε Πρόεδρε.</seg>
            </u>
            <u xml:id="debate_1994-09-01_speech_63" who="dimitrios_alampanos">
               <note type="speaker">ΔΗΜΗΤΡΙΟΣ ΑΛΑΜΠΑΝΟΣ</note>
               <seg>Κύριε Πρόεδρε, ελπίζω ότι επικοινωνούμε και είναι γνωστοί αυτοί οι όροι.</seg>
               <seg>Υπάρχουν και άλλοι λόγοι. Ορισμένες αεροπορικές εταιρίες εκτός της ΚΑΛΗΔΟΝΙΑ έχουν καταργήσει το σύστημα μεταφοράς των αποσκευών από την κοίτη των αεροσκαφών με αποτέλεσμα να δυσχεραίνεται η φορτοεκφόρτωση.</seg>
               <seg>Επίσης, πράγματι έγιναν προσλήψεις από τον Ολυμπιακή Αεροπορία. Παρά τα οικονομικά προβλήματα που υπάρχουν, προσλήφθηκαν εργάτες, τεχνίτες, χειριστές ανυψωτικών μηχανημάτων, για να αντιμετωπισθεί ο φόρτος εργασίας της θερινής περιόδου. Οι προσλήψεις αυτές έγιναν μακριά από κάθε είδους κομματισμό, βάσει του ν. 2190/94. Οι προσλήψεις ανακοινώθηκαν στον Τύπο, αλλά ήταν κατά 20% λιγότερες φέτος. Αυτό δεν δείχνει κομματικό φανατισμό, ούτε φαυλότητα που μπορούσε να παρατηρηθεί σε άλλες εποχές.</seg>
               <seg>Ακόμη στις 4 Αυγούστου έγινε και μία σύσκεψη στη Δημαρχία της Κέρκυρας στην οποία συμμετείχαν όλοι οι παράγοντες, μπήκαν κάποιες παράμετροι και ελαττώθηκαν σημαντικά τα προβλήματα του αεροδρομίου της Κέρκυρας.</seg>
            </u>
            <u xml:id="debate_1994-09-01_speech_64" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Το λόγο έχει ο κ. Δεσύλλας.</seg>
            </u>
            <u xml:id="debate_1994-09-01_speech_65" who="alexandros_desullas">
               <note type="speaker">ΑΛΕΞΑΝΔΡΟΣ ΔΕΣΥΛΛΑΣ</note>
               <seg>Ασφαλώς, κύριε Υπουργέ, θα συμφωνείτε ότι τα υπάρχοντα στοιχεία στο Υπουργείο σας από τις αρχές του 1994, έδειχναν ότι θα υπήρχε μία ιδιαίτερα αυξημένη κίνηση στο αεροδρόμιο της Κέρκυρας. Θα προσετίθεντο αυτές οι 3 νέες θέσεις στάθμευσης αεροσκαφών. Ο προγραμματισμός των αεροσκαφών που είχε ήδη αναγγελθεί, ήταν για μεγαλύτερα αεροπλάνα και άρα για περισσότερους επιβάτες στην πίστα.</seg>
               <seg>Άρα, όταν υπήρχαν αυτά τα δεδομένα δεν ήταν δυνατόν η Ολυμπιακή Αεροπορία να προχωρήσει σε μείωση προσωπικού, χωρίς παράλληλα να προσθέσει μηχανήματα για να προσφέρει τις εξυπηρετήσεις που έπρεπε. Αντίθετα, προχώρησε στη μείωση προσωπικού και δεν ενίσχυσε τα μέσα υποστήριξης. Τα αποτελέσματα ήταν ιδιαίτερα τραγικά. Είχαμε καθυστερήσεις 4 ωρών. Όταν το Κράτος πληρώνει πολλά χρήματα για να κάνει διαφήμιση του ελληνικού τουρισμού, δεν είναι δυνατόν η Πολιτεία να ολιγωρεί και να μειώνει το προσωπικό του αεροδρομίου, χωρίς παράλληλα να προσφέρει την οργάνωση που θα μπορούσε να συμπληρώσει το προσωπικό.</seg>
               <seg>Έτσι παρουσιάσθηκε το φαινόμενο ξένη αεροπορική εταιρία να φέρει εργάτες από τη Γερμανία, για να εξυπηρετήσει τους επιβάτες της. Ακόμη η Ολυμπιακή Αεροπορία έστελνε κάθε εβδομάδα τρεις εργάτες από την Αθήνα, που τους έβαζε σε ξενοδοχείο, τους πλήρωνε το ρεπό και την αποζημίωση, για να συμβάλλουν στην εξυπηρέτηση των αεροσκαφών. Ήταν μία τραγική κατάσταση για την οποία η Κυβέρνηση οφείλει να αναλάβει τις ευθύνες της. Λογική εξήγηση γι’ αυτά που συνέβησαν δεν υπάρχει. Ή ο αρμόδιος Υπουργός στα τριπλά καθήκοντά του, ως Υπουργός, ως Βουλευτής της Συμπολίτευσης που αντιπολιτεύεται την Κυβέρνηση και ως υποψήφιος δήμαρχος, δεν είχε τον επαρκή χρόνο να αντιμετωπίσει ένα τόσο οξύ πρόβλημα, ή η Ολυμπιακή Αεροπορία ξέρει ότι χάνει αυτήν την αποκλειστικότητα που είχε μέχρι σήμερα στην εξυπηρέτηση των αεροσκαφών και επομένως δεν ενδιαφέρεται.</seg>
               <seg>Τελικά, κύριε Πρόεδρε, νομίζω ότι σ’ αυτήν την περίπτωση συμβαίνει αυτό που πολλές φορές έχουμε καταγγείλει. Υπάρχει έλλειψη συντονισμού της κυβερνητικής πολιτικής σε όλα τα επίπεδα. Αποτέλεσμα αυτής της έλλειψης συντονισμού είναι αυτά που συμβαίνουν σήμερα που τα γνωρίζει ο Ελληνικός Λαός και τα υφίσταται καθημερινά.</seg>
               <seg>ΠΡΟΕΔΡΟΣ (Απόστολος Κακλαμάνης) Ο κύριος Υπουργός έχει το λόγο.</seg>
            </u>
            <u xml:id="debate_1994-09-01_speech_66" who="dimitrios_alampanos">
               <note type="speaker">ΔΗΜΗΤΡΙΟΣ ΑΛΑΜΠΑΝΟΣ</note>
               <seg>Πίστευα ότι σκοπός της ερώτησης ήταν η προώθηση και η επίλυση των προβλημάτων που αντιμετωπίζει το αεροδρόμιο της Κέρκυρας. Όμως δεν άργησε να φανεί ότι στόχος δεν ήταν η επίλυση, αλλά ο Υπουργός Μεταφορών, ο οποίος είναι και υποψήφιος δήμαρχος της Αθήνας. Δεν το περίμενα αυτό, διότι εξέχων Έλληνας πολιτικός, ο οποίος αρθρογραφεί κάθε Κυριακή στην έγκυρη εφημερίδα "ΤΟ ΒΗΜΑ", επιβράβευσε, όπως και όλη η Βουλή, τον Υπουργό Μεταφορών κατά καιρούς, για τις προσπάθειες που έκανε για την Κέρκυρα.</seg>
            </u>
            <u xml:id="debate_1994-09-01_speech_67" who="spuros_kaloudis">
               <note type="speaker">ΣΠΥΡΟΣ ΚΑΛΟΥΔΗΣ</note>
               <seg>Ναι, κύριε Υφυπουργέ, αλλά τώρα η κατάσταση είναι απαράδεκτη.</seg>
            </u>
            <u xml:id="debate_1994-09-01_speech_68" who="dimitrios_alampanos">
               <note type="speaker">ΔΗΜΗΤΡΙΟΣ ΑΛΑΜΠΑΝΟΣ</note>
               <seg>Επαναλαμβάνω, ότι υπάρχουν μηχανήματα, αλλά υπάρχει μια δυσκολία να συμμορφωθούν οι αεροπορικές εταιρίες.</seg>
               <seg>Προσωπικό προσλήφθηκε. Δεν προσλήφθηκε το ανάλογο, λέτε εσείς, εργατοτεχνικό προσωπικό. Νομίζω όμως, ότι με την παρέμβαση που έγινε στις 4 Αυγούστου στο Δημαρχιακό Κατάστημα, μπήκαν βάσεις για να αντιμετωπιστεί το πρόβλημα. Και νομίζω ότι είναι σε ικανοποιητικό δρόμο η εξέλιξη και η λειτουργία του αεροδρομίου της Κέρκυρας.</seg>
            </u>
            <u xml:id="debate_1994-09-01_speech_69" who="spuros_kaloudis">
               <note type="speaker">ΣΠΥΡΟΣ ΚΑΛΟΥΔΗΣ</note>
               <seg>Κύριε Υπουργέ, είναι απαράδεκτη η κατάσταση. Λυπάμαι που το λέω.</seg>
            </u>
            <u xml:id="debate_1994-09-01_speech_70" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ακολουθεί η μεταφερθείσα τρίτη επίκαιρη ερώτηση πρώτης επιλογής με αριθμό 381/30-8-94, της Βουλευτού της Πολιτικής Άνοιξης, κας Φωτεινής Στεφανοπούλου προς τους Υπουργούς Γεωργίας, Βιομηχανίας-Ενέργειας και Τεχνολογίας, σχετικά με την καταβολή αποζημιώσεως στους σταφιδοκαλλιεργητάς και ελαιοκαλλιεργητάς του Νομού Ηλείας, οι οποίοι επλήγησαν από την πρόσφατη πυρκαϊά.</seg>
               <seg>Η ερώτηση της κας Στεφανοπούλου συνοπτικώς έχει ως εξής:</seg>
               <seg>"Η καταστροφή χιλιάδων στρεμμάτων αγροτοδασικών εκτάσεων συνεχίζεται ασταμάτητα και οι πυρκαϊές έχουν γίνει πλέον η σύγχρονη μάστιγα της αγροτικής και εθνικής μας οικονομίας.</seg>
               <seg>Αυτό το καλοκαίρι και μέχρι τώρα, έχουν γίνει στάχτη 335.000 στρέμματα, από τα οποία 120.000 στρέμματα ήταν δάση και 83.000 στρέμματα βοσκότοποι.</seg>
               <seg>Ερωτώνται οι κύριοι Υπουργοί:</seg>
               <seg>α) Πώς και πόσο θα αποζημιωθούν οι σταφιδοκαλλιεργητές και οι ελαιοκαλλιεργητές, τόσο για την αξία της μόνιμης φυτείας τους, που οριστικά χάθηκε, όσο και για την αξία της ηρτημένης σοδειάς που καταστράφηκε;</seg>
               <seg>β) Σε ποια προγράμματα προβλέπεται να ενταχθούν οι πληγέντες αγρότες, προκειμένου να αποκατασταθούν εργασιακά και να μην αναγκαστούν να εγκαταλείψουν τη γη τους και να στραφούν προς τα αστικά κέντρα;</seg>
               <seg>γ) Ποια μέτρα προτίθεται να λάβει η Κυβέρνηση για το συντονισμό των δυνάμεων δασοπυρόσβεσης, ώστε να καταστούν αποτελεσματικές και ιδιαίτερα αν τελικά θα γίνει συγκέντρωσή τους σε ένα "ενιαίο φορέα" με ενιαία διοίκηση, ομοιόμορφα εκπαιδευμένο προσωπικό και μηχανολογικό εξοπλισμό, επίγειο και εναέριο;</seg>
               <seg>δ) Ποια συγκεκριμένα μέτρα θα λάβει η Κυβέρνηση στον τομέα της πυρασφάλειας και πρόληψης των πυρκαϊών;</seg>
               <seg>ε) Με δεδομένο ότι στο Νομό Ηλείας η αιτία της πυρκαϊάς εντοπίζεται σε καλώδιο της Δ.Ε.Η., πώς βλέπει το Υπουργείο την ευθύνη του για την καταστροφή της περιουσίας τόσων αγροτικών οικογενειών;"</seg>
               <seg>Και η ερώτηση αυτή είναι αρκετά εκτεταμένη.</seg>
               <seg>Ο Υφυπουργός Γεωργίας, κ. Βασίλειος Βασιλακάκης, έχει το λόγο.</seg>
            </u>
            <u xml:id="debate_1994-09-01_speech_71" who="basileios_basilakakis">
               <note type="speaker">ΒΑΣΙΛΕΙΟΣ ΒΑΣΙΛΑΚΑΚΗΣ</note>
               <seg>Κύριε Πρόεδρε, σ’ αυτήν την Αίθουσα έχει χιλιοειπωθεί, και όλοι μας έχουμε συμφωνήσει, για το πόσο σημαντικό είναι το δάσος και πόσο αναγκαίο είναι να το προστατεύσουμε. Αυτό συμφωνήθηκε από όλες τις δυνάμεις και έχουμε καταλήξει, ότι είναι υπόθεση όλων μας και μέσα από μία διακομματική προσπάθεια θα επιχειρηθεί η αντιμετώπιση του προβλήματος.</seg>
               <seg>Επίσης, τόνισα πάρα πολλές φορές, αγαπητοί συνάδελφοι, ότι δε θέλω να καταφεύγω σε συγκριτικά μεγέθη στατιστικών στοιχείων. Αλλά από τα στοιχεία που εσείς η ίδια αναφέρετε για τα 335.000 στρέμματα που λέτε φέτος και τα 540.000 στρέμματα της προηγούμενης χρονιάς, πρέπει να θεωρηθεί, ότι είμαστε σε καλό δρόμο. Και ούτε πάλι το επικαλούμαι, όπως σας είπα, γιατί δεν είναι κάτι που θέλω να το επικαλούμαι, επειδή η πυρκαϊά είναι ένας παράγοντας που δεν μπορεί να προβλεφθεί. Μπορεί να προκύψει κάθε ώρα και στιγμή.</seg>
               <seg>Σε ό,τι αφορά όμως το στοιχείο που λέτε για την ολιγωρία της Κυβέρνησης, εδώ μας αδικείτε λίγο. Μας αδικείτε, γιατί θέλω να τονίσω πως ειδικά για το Νομό Ηλείας, φέτος, για πρώτη φορά, υπάρχει πρόγραμμα αντιπυρικής προστασίας ενισχυμένο με τα εξής στοιχεία:</seg>
               <seg>Πρώτον, μια ειδική μονάδα άμεσης επέμβασης οργανωμένη με τρία πυροσβεστικά οχήματα Ούνιμουκ βαρέως τύπου και ένα τύπου Ντακότα, με 3 δασολόγους, 3 τεχνολόγους δασοπονίας, 12 οδηγούς και 36 δασοκομάντος. Αυτά είναι επιπλέον στοιχεία φέτος.</seg>
               <seg>Δεύτερον, λειτουργεί επίσης στην Τρίπολη σταθμός δύο ελικοπτέρων τύπου Μπέλ με κάδους και 44 δασοκομάντος με 6 δασολόγους επικεφαλείς για κάλυψη της ευρύτερης περιοχής, όπου μέσα σ’ αυτήν την ευρύτερη περιοχή συμπεριλαμβάνεται και ο Νομός Ηλείας.</seg>
               <seg>Ξέρουμε, ότι η πυρκαϊά -όπως το τονίζετε- προέκυψε από την πτώση ενός κλαδιού πεύκου πάνω σε καλώδια της Δ.Ε.Η. χωρίς να έχει αποδειχθεί -γιατί ακόμη γίνεται προκαταρκτική εξέταση- εξετάζεται το θέμα για να αναζητηθούν ακριβώς τα αίτια, πως προέκυψε πραγματικά η πυρκαϊά. Μέχρι αυτήν τη στιγμή, αυτά είναι τα δεδομένα που έχουμε στη διάθεσή μας. Αλλά ξέρετε ότι το πρώτο κιόλας 15λεπτο έγινε η επέμβαση με πυροσβεστικό όχημα της Αμαλιάδας και στη συνέχεια εντός μιας ώρας επενέβησαν διαδοχικά πέντε πυροσβεστικά οχήματα του Δασαρχείου Αμαλιάδας και 10 πυροσβεστικά οχήματα του Δασαρχείου Πύργου. Οπωσδήποτε ξέρετε ότι η φωτιά πήρε μεγάλες διαστάσεις, γιατί υπήρχαν κάποιες καιρικές συνθήκες πολύ δυσμενείς για την περίοδο, αλλά μην παραβλέπουμε και το γεγονός ότι μιλάμε για μία πυρκαϊά την οποία την πολέμησαν οι δυνάμεις κατά τη διάρκεια της νύχτας, μπαίνοντας μέσα στην πυρκαϊά, μέσα στα μέτωπα. Και περιορίστηκε στο να κάψει μόνο 2.500 στρέμματα, από τα οποία μόνο τα 1.700 είναι χαλέπιος πεύκη και τα υπόλοιπα 700 στρέμματα αναφέρονται σαν καλλιεργούμενες εκτάσεις από τα στοιχεία της υπηρεσίας ή αμπελοκαλλιέργειες και κάποιες ελιές, στοιχεία τα οποία δεν μπορεί να θεωρηθούν ότι είναι μεγάλα.</seg>
               <seg>Πολύ γενικά θα αναφέρω, όπως και προηγούμενα, πως η καταγραφή των ζημιών γίνεται για όλες τις πυρκαϊές που συμβαίνουν στη Χώρα μας σε αυτήν την περίοδο που τελειώνει -το τόνισα- στις 15 του Οκτώβρη. Αποτιμώνται οι ζημιές από τις αρμόδιες υπηρεσίες και θα υπάρξει η δυνατότητα μιας συνολικής εκτίμησης των προβλημάτων και των ζημιών που έχουν προκληθεί από τις πυρκαϊές και ανάλογα θα προχωρήσουμε στην αντιμετώπιση απάλειψης των προβλημάτων των αγροτών.</seg>
               <seg>Ξέρετε δε ότι η Αγροτική Τράπεζα σε τέτοιες περιπτώσεις κινείται με διάθεση να απαλύνει το πρόβλημα, δανειοδοτώντας και ενισχύοντας, ώστε οι δραστηριότητές τους να ενισχυθούν.</seg>
            </u>
            <u xml:id="debate_1994-09-01_speech_72" who="foteini_stefanopoulou">
               <note type="speaker">ΦΩΤΕΙΝΗ ΣΤΕΦΑΝΟΠΟΥΛΟΥ</note>
               <seg>Παγώνει όμως τα χρέη, κύριε Υπουργέ; Αυτό είναι το ζητούμενο.</seg>
            </u>
            <u xml:id="debate_1994-09-01_speech_73" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Η κα Στεφανοπούλου έχει το λόγο.</seg>
            </u>
            <u xml:id="debate_1994-09-01_speech_74" who="foteini_stefanopoulou">
               <note type="speaker">ΦΩΤΕΙΝΗ ΣΤΕΦΑΝΟΠΟΥΛΟΥ</note>
               <seg>Με έκπληξη άκουσα τον κύριο Υπουργό να λέει ότι το θέμα της προστασίας των δασών από τις πυρκαϊές θα αποτελέσει το αντικείμενο μελέτης μιας Διακομματικής Επιτροπής. Εγώ θέλω να επικαλεστώ το πόρισμα το οποίο κατατέθηκε σ’ αυτήν τη Βουλή από μία Διακομματική Κοινοβουλευτική Επιτροπή για τη μελέτη σε βάθος του προβλήματος των πυρκαϊών και την υπόδειξη τρόπων οργάνωσης και μέσων για την μακροπρόθεσμη και αποτελεσματική αντιμετώπισή της.</seg>
               <seg>Αυτό το πόρισμα κατατέθηκε το Μάη του 1993 και μέχρι σήμερα, σχεδόν 1,5 χρόνο αργότερα δεν έχει συζητηθεί. Και αυτό πιστεύω ότι καταδεικνύει και το μέγεθος της αδιαφορίας για τη μάστιγα των πυρκαϊών που αφήνει στο δρόμο χιλιάδες αγροτικές οικογένειες κάθε χρόνο, αλλά και το μέγεθος της αδιαφορίας για τους θεσμούς, διότι υποθέτω ότι οι Διακομματικές Επιτροπές γίνονται για να συνεισφέρουν σε κάτι και όχι για το θεαθείναι.</seg>
               <seg>Εγώ πάντως θέλω να σας ζητήσω, κύριε Υπουργέ, να δεσμευθείτε πάνω σε συγκεκριμένα μέτρα και σε συγκεκριμένο χρονοδιάγραμμα. Να μην αοριστολογούμε για το τι θα γίνει. Οι άνθρωποι καταστράφηκαν ολοσχερώς. Το τοπίο στο Νομό Ηλείας είναι σεληνιακό και επικαλούμαι τη μαρτυρία του Γενικού Γραμματέα Δασών, ο οποίος πήρε το ελικόπτερο, ήρθε πράγματι στο Νομό και είδε "ιδίοις όμμασι" τι έγινε. Είναι κρανίου τόπος. Επιπλέον οι άνθρωποι αυτοί δεν έχουν άλλο τρόπο να ζήσουν, από τη στιγμή που καταστράφηκε και η σοδειά τους, αλλά και το φυτικό τους κεφάλαιο.</seg>
               <seg>Θα σας επιστήσω δε την προσοχή και στο εξής: Ανακοινώθηκε στις 23 Αυγούστου ότι εντός των ημερών θα έλθουν οι γεωπόνοι οι οποίοι θα προβούν στην εκτίμηση των ζημιών. Διανύουμε ήδη τη δέκατη μέρα και οι γεωπόνοι δεν έχουν πάει. Ελπίζω, τουλάχιστον, να μη συμβεί με τους γεωπόνους, αυτό που συνέβη με το πόρισμα, κύριε Υπουργέ. Ευχαριστώ.</seg>
            </u>
            <u xml:id="debate_1994-09-01_speech_75" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κύριος Υφυπουργός έχει το λόγο.</seg>
            </u>
            <u xml:id="debate_1994-09-01_speech_76" who="basileios_basilakakis">
               <note type="speaker">ΒΑΣΙΛΕΙΟΣ ΒΑΣΙΛΑΚΑΚΗΣ</note>
               <seg>Κύριε Πρόεδρε, η αγαπητή συνάδελφος σίγουρα δεν κατάλαβε καλά τι εννοούσα όταν είπα, ότι το δικαιούμαστε σε κάποια πλαίσια της απόφασης της Διακομματικής Επιτροπής που λειτούργησε για ένα διάστημα. Ήμουν μέλος της επιτροπής αυτής, δούλεψα στην επιτροπή αυτή, ξέρω τα δεδομένα. Υπήρξε αίτηση από τον αγαπητό συνάδελφο τον κ. Σκυλλάκο να συζητηθεί, πραγματικά το πόρισμα. Είχα επαφή και με τον κ. Σκυλλάκο και με τον κ. Κοσκινά, οι οποίοι τότε ο ένας ήταν πρόεδρος και ο άλλος γενικός γραμματέας της επιτροπής. Και συμφωνήσαμε ότι, εάν συζητηθεί μέσα στην πυρηνική περίοδο, θα εξαντληθεί σαν μία κουβέντα επερώτησης, οπότε θα πάει χαμένη η δουλειά μιας προσπάθειας 50 συνεδριάσεων περίπου της επιτροπής με πλούσιο υλικό, γιατί πραγματικά καταδεικνύεται πως κάθε μέρα υπάρχουν επίκαιρες ερωτήσεις για το ίδιο θέμα. Το πρόβλημα είναι επίκαιρο.</seg>
               <seg>Θα ήταν λοιπόν η κουβέντα γύρω από το πόρισμα μία επίκαιρη απλώς και μόνο επερώτηση σκληρή, που δε θα έδινε περιθώρια να σταθούμε πραγματικά στις αποφάσεις, τις οποίες πήραμε. Και συμφωνήσαμε μόλις τελειώσει η πυρηνική περίοδος να μπει με προτεραιότητα το πόρισμα και να το κουβεντιάσουμε.</seg>
               <seg>Θέλω να δεχθείτε πραγματικά ότι υπήρξε αυτός ο συλλογισμός για το καλό της δουλειάς που κάναμε στην επιτροπή, ώστε να μην εξανεμιστεί μέσα σε κάποιες αντεγκλήσεις.</seg>
               <seg>Τόνισα δε σε ότι έχει σχέση με τις αποζημιώσεις -πέρα απ’ ότι ο καθένας πονάει για τον τόπο του, ας δεχθούμε ότι το πρόβλημα είναι πανελλαδικό πρώτα και κύρια - ότι υπάρχει μία κίνηση προς την κατεύθυνση να καταγραφούν όλα τα δεδομένα των ζημιών σε πανελλαδική βάση. Να υπάρξει μία εκτίμηση των πάντων γιατί τα 2.500 στρέμματα που ανέφερα σε σας από τα οποία μόνο τα 700 είναι καλλιεργούμενη γη, καταλαβαίνετε πόσο μικρό πρόβλημα είναι από την προηγούμενη ερώτηση που κατέθεσε ο κ. Μιχελογιάννης, που αναφερόμαστε σε 12.000 στρέμματα καλλιεργούμενη γη μονοκαλλιεργητών.</seg>
               <seg>Όλα πρέπει να συνεκτιμηθούν. Δεχθείτε ότι πραγματικά υπάρχει μέριμνα και φροντίδα από μέρους της Κυβέρνησης και ότι αν καλοπροαίρετα κινηθούμε όλοι θα βρεθούμε σε ένα δρόμο επίλυσης των προβλημάτων.</seg>
            </u>
            <u xml:id="debate_1994-09-01_speech_77" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Αν και έχει παρέλθει ο χρόνος της συζήτησης των επικαίρων ερωτήσεων θα συζητήσουμε και την τελευταία επίκαιρη ερώτηση δεύτερης επιλογής -γιατί είναι και το θέμα πολύ ενδιαφέρον και θα ήταν κρίμα να μην τη συζητήσουμε- με τη συγκατάθεση του Σώματος.</seg>
               <seg>Συμφωνεί το Σώμα;</seg>
            </u>
            <u xml:id="debate_1994-09-01_speech_78" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
            </u>
            <u xml:id="debate_1994-09-01_speech_79" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Συνεπώς θα συζητήσουμε και την τελευταία με αριθμό 386/31.8.94 επίκαιρη ερώτηση δεύτερης επιλογής του Βουλευτή του Κ.Κ.Ε. κ. Στρατή Κόρακα προς τους Υπουργούς Προεδρίας της Κυβέρνησης Δικαιοσύνης και Πολιτισμού, "σχετικά με τα μέτρα που προτίθεται να λάβει η Κυβέρνηση για την καλύτερη οργάνωση διεξαγωγής των αγώνων του ποδοσφαιρικού πρωταθλήματος".</seg>
               <seg>Η ερώτηση του κ. Κόρακα έχει ως εξής: "Μόνο σαν αυθαίρετη και απαράδεκτη μπορεί να χαρακτηρισθεί η ενέργεια της ΕΠΑΕ, να απαγορεύσει στα συνεργεία της κρατικής τηλεόρασης την είσοδο στους αθλητικούς χώρους για τη λήψη στιγμιότυπων, από τους αγώνες της αρχής του ποδοσφαιρικού πρωταθλήματος, προκειμένου αυτά να προβληθούν στα δελτία ειδήσεων των κρατικών καναλιών, ενώ ταυτόχρονα επέτρεπε την είσοδο των τηλεοπτικών συνεργείων ιδιωτικών καναλιών.</seg>
               <seg>Η ενέργεια αυτή κατά παράβαση του ν.1958/91 αποτελεί ένα ακόμα βήμα στη μονοπώληση της πληροφόρησης από ορισμένα δημοσιογραφικά συγκροτήματα.</seg>
               <seg>Γι’ αυτό ερωτώνται, οι κύριοι Υπουργοί, εάν προτίθεται η Κυβέρνηση να προχωρήσει άμεσα στη λήψη όλων εκείνων των μέτρων που θα αποτρέπουν την επανάληψη παρόμοιων αυθαίρετων ενεργειών στο μέλλον".</seg>
               <seg>Ο Υφυπουργός Πολιτισμού επί θεμάτων αθλητισμού κ. Λιάνης έχει το λόγο.</seg>
            </u>
            <u xml:id="debate_1994-09-01_speech_80" who="georgios_lianis">
               <note type="speaker">ΓΕΩΡΓΙΟΣ ΛΙΑΝΗΣ</note>
               <seg>Κύριε Πρόεδρε, βρίσκω εύστοχη την επίκαιρη ερώτηση του κ. Κόρακα γιατί πράγματι σύμφωνα με το άρθρο 45 του ν.1958/91 επιτρέπεται η ελεύθερη λήψη και η προβολή στιγμιότυπων από οποιουσδήποτε αγώνες των ΠΑΕ σε ειδησιογραφικές και μόνο εκπομπές στις οποίες η μετάδοση αυτή αποτελεί το κύριο θέμα. Πρέπει να υπάρχει μία εύλογη χρονική απόσταση μέσα στην ίδια μέρα, τριών ωρών, για να μεταδίδονται αυτά τα στιγμιότυπα. Πρέπει να πω ότι πραγματικά η ΕΠΑΕ αυθαίρετα δεν επέτρεψε στην κρατική τηλεόραση να περάσει μέσα στους αγωνιστικούς χώρους για να πάρει τα στιγμιότυπα αυτά.</seg>
               <seg>Ήδη το θέμα, κύριε Κόρακα, έχει λήξει. Έχει γίνει ανταλλαγή επιστολών μεταξύ των ΕΡΤ και της ΕΠΑΕ. Η επιστολή της ΕΠΑΕ προς την ΕΡΤ έθετε ως προϋπόθεση για να παίρνει αυτά τα στιγμιότυπα η ΕΡΤ να δώσει μία εγγυητική επιστολή της τάξεως των 20 εκατ. δραχμών και κάτι ακόμη, ένα χρέος παλιό να αποσβεστεί.</seg>
               <seg>Είναι σαφώς κατά τη γνώμη μου και παράνομη και αυθαίρετη όπως τόνισα αυτή η ενέργεια. Ο κ. Δέδες με τον οποίο και αλληλογραφήσαμε και μιλήσαμε στο τηλέφωνο μας διαβεβαίωσε κατηγορηματικά ότι κάτι τέτοιο από τη μεριά της ΕΠΑΕ δεν πρόκειται να ξαναγίνει και έτσι τα κρατικά κανάλια απρόσκοπτα θα μπορούν να παίρνουν τα στιγμιότυπα για να μπορούν να τα μεταδίδουν και να τα βλέπουν οι Έλληνες φίλαθλοι.</seg>
               <seg>Πάντως θα πρέπει να πω ότι αυτό έγινε από τη μεριά της ΕΠΑΕ για τη μονόπλευρη πληροφόρηση μόνο σε σχέση με τα ιδιωτικά κανάλια. Καταλαβαίνω την αγωνία σας για το ποιες σχέσεις πρέπει να διέπουν τα μέσα μαζικής επικοινωνίας -έχω και εγώ την ίδια αγωνία- αλλά η αιτία όπως σας είπα είναι τελείως διαφορετική.</seg>
            </u>
            <u xml:id="debate_1994-09-01_speech_81" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κ. Στρατής Κόρακας έχει το λόγο.</seg>
            </u>
            <u xml:id="debate_1994-09-01_speech_82" who="stratis_korakas">
               <note type="speaker">ΣΤΡΑΤΗΣ ΚΟΡΑΚΑΣ</note>
               <seg>Κύριε Πρόεδρε, όπως αναφέρουμε πρόκειται για μία απαράδεκτη ενέργεια της ΕΠΑΕ, η οποία απαγόρευσε όπως λέμε και στην ερώτησή μας την είσοδο των κρατικών καναλιών ενώ επέτρεψε την είσοδο των ιδιωτικών καναλιών. Με ποιο πρόσχημα και επιχείρημα δεν έχει αυτή τη στιγμή ιδιαίτερη σημασία. Και λέμε ότι ήταν απαράδεκτη γιατί πέρα από το ότι στερεί τα κρατικά μέσα ενημέρωσης από το κοινωνικό δικαίωμα πληροφόρησης της κοινής γνώμης, ξεχνάει η ΕΠΑΕ ότι το Δημόσιο ανέλαβε πάνω από 20 δισ. δραχμές χρέη τους, χρέη που φορτώθηκε ο Ελληνικός Λαός.</seg>
               <seg>Και εδώ πρέπει να πούμε ότι πραγματικά η Κυβέρνηση -φαίνεται και από το επεισόδιο αυτό- παγιδεύεται στην ίδια την πολιτική της που προωθεί την ασυδοσία των συγκροτημάτων που ελέγχουν τα ιδιωτικά κανάλια.</seg>
               <seg>Πιστεύουμε, κύριε Πρόεδρε, ότι θα πρέπει να ληφθούν άμεσα μέτρα, ανεξάρτητα αν με το θόρυβο που σηκώθηκε η ΕΠΑΕ έκανε πίσω αυτήν τη στιγμή. Πρέπει να ληφθούν άμεσα μέτρα και την εφαρμογή του νόμου αλλά και για την, αν θέλετε, επιπλέον λήψη και νομοθετικών μέτρων ώστε να είναι απόλυτα κατοχυρωμένα και να μην έχουν κανένα λόγο να πουν οι ΠΑΕ, αυτό που μας ενδιαφέρει αυτήν τη στιγμή, για την είσοδο των κρατικών καναλιών στους χώρους διεξαγωγής των αγώνων.</seg>
               <seg>Κατά τα άλλα την έστω προσωρινή δέσμευση της ΕΠΑΕ για τη μη επανάληψη τέτοιων επεισοδίων τη θεωρούμε ως θετική πρέπει όμως να μη μείνουμε σε τέτοιου είδους απλές δεσμεύσεις.</seg>
            </u>
            <u xml:id="debate_1994-09-01_speech_83" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κύριος Υφυπουργός έχει το λόγο.</seg>
            </u>
            <u xml:id="debate_1994-09-01_speech_84" who="georgios_lianis">
               <note type="speaker">ΓΕΩΡΓΙΟΣ ΛΙΑΝΗΣ</note>
               <seg>Το μόνο που θέλω να προσθέσω, κύριε Πρόεδρε, είναι ότι η Κυβέρνηση δεν παγιδεύεται σε καμία πολιτική σε σχέση με τα μέσα μαζικής επικοινωνίας και αντίθετα, κύριε Κόρακα, θα μου επιτρέψετε να πω ότι ο κ. Βενιζέλος επέδειξε θα έλεγα ιδιαίτερη ευαισθησία στο θέμα που γνωρίζετε ότι προέκυψε πρόσφατα σε σχέση και πάλι με την ΕΠΑΕ, σε σχέση με την καλωδιακή λεγόμενη τηλεόραση, όπου μόνο αυτό που υπονοείτε ή μάλλον, σαφέστατα είπατε δε συμβαίνει. Αντίθετα περιφρούρησε το δικαίωμα ακριβώς της ελεύθερης δυνατότητας που έχουν όλοι να μπορούν στο μέλλον να χειριστούν τα ζητήματα της καλωδιακής τηλεόρασης ισότιμα και ισόνομα, όπως αρμόζει σε μία ευνομούμενη πολιτεία. Συνεπώς αυτό που είπατε δεν ισχύει.</seg>
               <seg>Το δεύτερο: Πράγματι έχουμε επιστήσει στην ΕΠΑΕ την προσοχή για το ζήτημα και αν επαναληφθεί θα υπάρξει συγκεκριμένη αν θέλετε ακραία επίπτωση, δηλαδή αν ξαναυπάρξει παράβαση του ν.1958/91.</seg>
               <seg>Συνεπώς, δε νομίζω ότι μπορεί κανένας να προσθέσει τίποτε, κύριε Πρόεδρε, πέραν αυτών. Η ΕΠΑΕ, είμαι βέβαιος ότι, θα επιτρέψει στα κρατικά κανάλια, από την ερχόμενη αγωνιστική Κυριακή, να παρακολουθούν τους αγώνες και να δίνουν στους Έλληνες φιλάθλους τα στιγμιότυπα.</seg>
            </u>
            <u xml:id="debate_1994-09-01_speech_85" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, ολοκληρώθηκε η συζήτηση των επικαίρων ερωτήσεων και εισερχόμαστε στην ημερήσια διάταξη</seg>
               <seg>ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ</seg>
               <seg>Ψήφιση στο σύνολο του σχεδίου νόμου του Υπουργείου Γεωργίας "Εφαρμογή του Κανονισμού της ΕΟΚ αριθμός 2079/92 και ρύθμιση συναφών θεμάτων". Επειδή κατά τη συζήτηση του νομοσχεδίου ενσωματώθηκε μία τροπολογία θα προστεθεί στον τίτλο του νομοσχεδίου "και άλλες διατάξεις".</seg>
               <seg>Ερωτάται η Βουλή, αν γίνεται δεκτό και στο σύνολο.</seg>
            </u>
            <u xml:id="debate_1994-09-01_speech_86" who="bouleutis/es">
               <note type="speaker">βουλευτης/ες</note>
               <seg>Δεκτό, δεκτό.</seg>
            </u>
            <u xml:id="debate_1994-09-01_speech_87" who="stratis_korakas">
               <note type="speaker">ΣΤΡΑΤΗΣ ΚΟΡΑΚΑΣ</note>
               <seg>Κατά πλειοψηφία.</seg>
            </u>
            <u xml:id="debate_1994-09-01_speech_88" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Συνεπώς το σχέδιο νόμου του Υπουργείου Γεωργίας "Εφαρμογή του Κανονισμού της Ε.Ο.Κ. αριθμός 2079/92 ρύθμιση συναφών θεμάτων και άλλες διατάξεις" έγινε δεκτό σε μόνη συζήτηση κατ’ αρχήν κατ’ άρθρο και στο σύνολό του ως έχει διανεμηθεί, κατά πλειοψηφία και έχει ως εξής:</seg>
               <seg>Εφαρμογή του Κανονισμού (Ε.Ο.Κ.) αριθ. 2079/1992, ρύθμιση συναφών θεμάτων και άλλες διατάξεις</seg>
               <seg>Άρθρο 1</seg>
               <seg>1. Τα μέτρα, τα οποία είναι απαραίτητα για την εκτέλεση του Κανονισμού (Ε.Ο.Κ.) αριθ. 2079/1992 του Συμβουλίου της 30ής Ιουνίου 1992 "για τη θέσπιση κοινοτικού καθεστώτος παροχής ενισχύσεων στην πρόωρη συνταξιοδότηση των γεωργών", καθορίζονται με κοινή απόφαση των Υπουργών Εθνικής Οικονομίας, Οικονομικών και Γεωργίας. Με την απόφαση αυτή καθορίζονται ιδίως:</seg>
               <seg>α) Οι όροι που πρέπει να πληρούνται στα πρόσωπα των δικαιούχων (αποχωρούντων γεωργών), καθώς και στα πρόσωπα των "διαδόχων" αυτών όπως: ηλικία, διάρκεια και έκταση άσκησης της γεωργικής δραστηριότητας από τον αποχωρούντα γεωργό, επαγγελματική ικανότητα του διαδόχου, ελάχιστο μέγεθος της παραχωρούμενης γεωργικής εκμετάλλευσης, τρόπος παραχώρησης αυτής, διάρκεια παραμονής στο πρόγραμμα και κάθε άλλη ουσιαστική και τυπική προϋπόθεση για την εφαρμογή του προγράμματος.</seg>
               <seg>β) Το ύψος της ετήσιας αποζημίωσης ανά δικαιούχο και οι τυχόν αναπροσαρμογές αυτής, ο αριθμός των δικαιούχων, ο τρόπος και χρόνος καταβολής της αποζημίωσης και κάθε άλλο οικονομικό θέμα, που σχετίζεται με την υλοποίηση του προγράμματος.</seg>
               <seg>γ) Η διαδικασία ένταξης στο μέτρο, οι συνέπειες και οι κυρώσεις για τις τυχόν παραβάσεις, κατά την ένταξη ή την παραμονή των δικαιούχων στο μέτρο και κάθε άλλη λεπτομέρεια για την επιτυχή εφαρμογή του προγράμματος.</seg>
               <seg>2. Η εγγραφή των δικαιούχων στο πρόγραμμα, καθώς και η διαγραφή αυτών, ως κύρωση για τυχόν παράβαση των όρων ένταξης, γίνεται με απόφαση του οικείου νομάρχη, ύστερα από εισήγηση του φορέα υλοποίησης του προγράμματος. Κατά της απόφασης αυτής χωρεί προσφυγή στον Υπουργό Γεωργίας, σύμφωνα με το άρθρο 8 του ν. 3200/1955 (ΦΕΚ 97 Α’ ).</seg>
               <seg>3. Φορέας εφαρμογής του Κανονισμού (Ε.Ο.Κ.) αριθ. 2079/1992 και υλοποίησης του σχετικού προγράμματος ορίζεται η Αγροτική Τράπεζα της Ελλάδος Α.Ε. (Α.Τ.Ε.), η οποία θα ενεργεί ως εντολοδόχος του Ελληνικού Δημοσίου. Οι ειδικότεροι όροι και οι λεπτομέρειες της συνεργασίας του Δημοσίου με την Α.Τ.Ε. Α.Ε. καθορίζονται με σύμβαση που υπογράφεται για λογαριασμό του Δημοσίου από τον Υπουργό Γεωργίας.</seg>
               <seg>4. Η χορήγηση της ετήσιας αποζημίωσης στους δικαιούχους, στο πλαίσιο του προγράμματος αυτού, δεν υπόκειται σε καμιά κράτηση υπέρ του Δημοσίου ή τρίτου και δεν λογίζεται, σε καμιά περίπτωση, ως συνταξιοδοτική παροχή, ούτε αποτελεί λόγο στέρησης ή αναστολής των προϋποθέσεων για την απόκτηση δικαιώματος σύνταξης των δικαιούχων από τον Ο.Γ.Α.. Κατά τη διάρκεια της παραμονής, στο μέτρο των δικαιούχων που θα ενταχθούν σε αυτό και μέχρι τη συμπλήρωση του 65ου έτους της ηλικίας τους, λογίζονται ως "ενεργοί αγρότες" σε ό,τι αφορά τα ασφαλιστικά τους δικαιώματα και την ιατροφαρμακευτική περίθαλψή τους.</seg>
               <seg>5. Σε περίπτωση θανάτου του δικαιούχου της "πρόωρης συνταξιοδότησης" η ετήσια αποζημίωση καταβάλλεται στον έτερο των συζύγων, σύμφωνα με τις προϋποθέσεις που ορίζονται με κοινή απόφαση των Υπουργών Οικονομικών και Γεωργίας.</seg>
               <seg>6. Με κοινή απόφαση των Υπουργών Οικονομικών και Γεωργίας καθορίζονται οι λεπτομέρειες καταβολής της αποζημίωσης στους δικαιούχους, καθώς και τα απαιτούμενα δικαιολογητικά απόδοσης λογαριασμού των χρηματικών ενταλμάτων προπληρωμής, που θα εκδίδονται στο όνομα της Α.Τ.Ε. Α.Ε.. Με απόφαση του Υπουργού Γεωργίας ή αυτού και του αρμόδιου κατά περίπτωση υπουργού, μπορούν να συγκροτούνται επιτροπές από υπαλλήλους του Υπουργείου Γεωργίας και άλλων φορέων, για την εφαρμογή και τον έλεγχο εκτέλεσης του προγράμματος αυτού και να καθορίζεται κάθε άλλη αναγκαία λεπτομέρεια.</seg>
               <seg>Άρθρο 2</seg>
               <seg>1. Θέματα που ανέκυψαν κατά την εφαρμογή του Κανονισμού (Ε.Ο.Κ.) αριθ. 1096/1988 του Συμβουλίου της 25ης Απριλίου 1988 "σχετικά με την καθιέρωση κοινοτικού καθεστώτος για την ενθάρρυνση της παύσης της γεωργικής δραστηριότητας" και του λειτουργικού προγράμματος "Ανάπτυξη και ενδυνάμωση των γεωργικών διαρθρώσεων" (απόφαση Com. 2985/12.12.1990) ρυθμίζονται ως εξής:</seg>
               <seg>α) Προσφυγές ενδιαφερομένων οι οποίες ασκήθηκαν εμπροθέσμως, σύμφωνα με τις διατάξεις του άρθρου 8 του ν. 3200/1955, ενώπιον του Υπουργού Γεωργίας, κατά αποφάσεων νομαρχών για διαγραφή τους από το καθεστώς της "πρόωρης συνταξιοδότησης" και επί των οποίων δεν αποφάνθηκε ο Υπουργός μέσα στη νόμιμη ανατρεπτική προθεσμία, δεν θεωρούνται ότι απορρίφθηκαν, αποφαίνεται δε επ’ αυτών ο Υπουργός μέσα σε προθεσμία τεσσάρων (4) μηνών από την ισχύ του παρόντος.</seg>
               <seg>β) Προσφυγές ενδιαφερομένων κατά αποφάσεων νομαρχών, οι οποίες έγιναν δεκτές με απόφαση του Υπουργού Γεωργίας κατά το χρονικό διάστημα από 9 Σεπτεμβρίου 1993 και μετέπειτα, επαναξετάζονται μέσα σε προθεσμία τριών (3) μηνών από την ισχύ του παρόντος, μόνο ως προς το εμπρόθεσμο της άσκησής τους.</seg>
               <seg>γ) Οι προσφυγές των παραγράφων α’ και β’ δεν θεωρούνται εμπρόθεσμες σε κάθε περίπτωση αν ασκήθηκαν μετά τις 31.7.1993.</seg>
               <seg>δ) Αιτήσεις θεραπείας, που υποβλήθηκαν στον οικείο νομάρχη για ένταξη στο καθεστώς "πρόωρης συνταξιοδότησης" ή επανένταξή τους σε αυτό, θεωρούνται ότι απορρίφθηκαν, εφόσον δεν εκδόθηκε απόφασή του μέχρι την ισχύ του παρόντος. Τυχόν αποφάσεις που εκδόθηκαν επί όμοιων αιτήσεων θεωρούνται άκυρες. Οι κριθέντες ως δικαιούχοι διαγράφονται αυτοδικαίως από τους σχετικούς πίνακες.</seg>
               <seg>2. Σε κάθε περίπτωση ανάκλησης ή ακύρωσης πράξεως του Υπουργού Γεωργίας ή απόφασης του νομάρχη, κατά τις διατάξεις του άρθρου αυτού, με βάση την οποία είχε καταβληθεί αποζημίωση σε δικαιούχο, τα καταβληθέντα επιστρέφονται ως αδικαιολογήτως εισπραχθέντα σε σαράντα οκτώ (48) μηνιαίες δόσεις χωρίς προσαυξήσεις.</seg>
               <seg>3. Με απόφαση του Υπουργού Γεωργίας που εκδίδεται εφάπαξ είναι δυνατό να παρατείνονται οι προθεσμίες που αναφέρονται στο άρθρο αυτό, για διάστημα όχι μεγαλύτερο της αρχικής προθεσμίας.</seg>
               <seg>4. Με απόφαση του Υπουργού Γεωργίας και των συναρμόδιων υπουργών ρυθμίζονται οι λεπτομέρειες εφαρμογής του άρθρου αυτού.</seg>
               <seg>Άρθρο 3</seg>
               <seg>1. Αναφορικά με τις ανώνυμες εταιρείες: α) Βιομηχανία Γάλακτος Ξάνθης Α.Ε. "ΡΟΔΟΠΗ", β) Συνεταιριστική Εταιρεία Βιομηχανικής Αναπτύξεως Θράκης Α.Ε. "ΣΕΒΑΘ" και γ) Συνεταιριστική Εταιρεία Παραγωγής και Εμπορίας Κρέατος Α.Ε. "ΣΕΠΕΚ", η εκκαθαρίστρια Αγροτική Τράπεζα της Ελλάδος Α.Ε., η οποία είναι πιστωτής που εκπροσωπεί το 51% των κατά των επιχειρήσεων αυτών απαιτήσεων της παραγράφου 1 του άρθρου 14 του ν. 2000/1991, δύναται να ζητήσει οποτεδήποτε από το εφετείο της έδρας τους την ανάκληση της απόφασης με την οποία διατάχθηκε ειδική εκκαθάριση αυτών. Η αίτηση γίνεται δεκτή υποχρεωτικά από το εφετείο. Μετά από αίτηση της εκκαθαρίστριας Α.Τ.Ε. Α.Ε. το εφετείο με την απόφαση της ανάκλησης διορίζει προσωρινή διοίκηση της επιχείρησης, η οποία μέσα σε τρεις (3) μήνες από τη δημοσίευση της απόφασης του εφετείου συγκαλεί γενική συνέλευση των μετόχων για την εκλογή διοικητικού συμβουλίου. Από τη δημοσίευση της απόφασης του εφετείου παύει αυτόματα η εξουσία του εκκαθαριστή της επιχείρησης και η διοίκηση, διαχείριση και εκπροσώπηση αυτής ασκείται από τη διορισθείσα με την ίδια απόφαση προσωρινή διοίκηση. Οι μέχρι τότε πράξεις του εκκαθαριστή παραμένουν ισχυρές, η δε αμοιβή του καθορίζεται σύμφωνα με την παράγραφο 2 του άρθρου 46. Μέχρι να συγκροτηθεί σε σώμα το διοικητικό συμβούλιο που θα εκλεγεί από τη γενική συνέλευση των μετόχων εξακολουθούν να ισχύουν όλες οι απαγορεύσεις της παραγράφου 4 του άρθρου 46.</seg>
               <seg>Το πλεονάζον προσωπικό της επιχείρησης, που θα καθοριστεί και θα απολυθεί με απόφαση του διοικητικού συμβουλίου αυτής, έχει την πρώτη προτεραιότητα πρόσληψης ανέργων εφαρμοζομένου του άρθρου 21, παρ. 17 του ν. 2190/1994, ανεξαρτήτως χρόνου προϋπηρεσίας, εφόσον οι προς πλήρωση θέσεις ανήκουν σε υπηρεσίες ή νομικά πρόσωπα υπαγόμενα στην παράγραφο 1 του άρθρου 14 του ίδιου νόμου, της περιοχής Θράκης και μόνο, αποκλειόμενης της μετάταξης, μετάθεσης, ή απόσπασής τους σε οποιαδήποτε υπηρεσία άλλης περιοχής επί μία πενταετία.</seg>
               <seg>2. Σε περίπτωση ανάκλησης της απόφασης με την οποία διατάχθηκε η ειδική εκκαθάριση των ανώνυμων εταιρειών της προηγούμενης παραγράφου, η Αγροτική Τράπεζα της Ελλάδος Α.Ε., μετά από απόφαση του διοικητικού συμβουλίου αυτής, μεταβιβάζει, εφάπαξ ή τμηματικά, στην ονομαστική αξία αυτών, σε ιδρυθησόμενες αναπτυξιακές επιχειρήσεις στις οποίες συμμετέχουν τοπικοί φορείς της περιοχής ή σε συνεταιριστικές οργανώσεις, τις μετοχές των παραπάνω εταιρειών που ανήκουν σε αυτήν. Η μεταβίβαση αυτή και κάθε πράξη προς πραγμάτωσή της απαλλάσσεται από κάθε φόρο, εισφορά ή δικαίωμα Δημοσίου ή τρίτων, καθώς και από το χαρτόσημο.</seg>
               <seg>3. Οι οφειλές των ανωνύμων εταιρειών της πρώτης παραγράφου του παρόντος άρθρου προς την Αγροτική Τράπεζα της Ελλάδος Α.Ε., που θα ρυθμιστούν, μετά την ανάκληση της απόφασης του εφετείου με την οποία διατάχθηκε η ειδική εκκαθάριση αυτών, στα πλαίσια των υφιστάμενων μέτρων για την παροχή οικονομικών ενισχύσεων και πιστωτικών διευκολύνσεων σε επιχειρήσεις της περιφέρειας Θράκης, θα επιβαρύνονται για όλη τη διάρκεια του νέου δανείου που θα αποτελέσουν ρυθμιζόμενες οφειλές με επιτόκιο 11%. Το νέο αυτό δάνειο προς την Α.Τ.Ε. Α.Ε. θα εξοφληθεί σε διάστημα μέχρι δεκαπέντε (15) χρόνια με πενταετή περίοδο χάριτος κατά την οποία θα καταβάλλονται τόκοι.</seg>
               <seg>Άρθρο 4</seg>
               <seg>Μετά την παράγραφο 20 του άρθρου 46α, που προστέθηκε με το άρθρο 14 του ν. 2000/1991, στο άρθρο 46 του ν. 1892/1990, όπως αυτό ισχύει, προστίθενται παράγραφοι 21 και 22 ως εξής:</seg>
               <seg>"21. Εάν δεν τελεσφορήσει ο πλειστηριασμός για την τμηματική πώληση περιουσιακών στοιχείων επιχείρησης, της οποίας εκκαθαρίστρια έχει διορισθεί η Αγροτική Τράπεζα της Ελλάδος Α.Ε., που εκπροσωπεί το 51% τουλάχιστον του συνόλου των κατά της επιχείρησης απαιτήσεων της παραγράφου 1, το εφετείο της έδρας της επιχείρησης, μετά από αίτηση της εκκαθαρίστριας Α.Τ.Ε. Α.Ε., διατάσσει την πώληση των περιουσιακών στοιχείων της επιχείρησης, ως σύνολο ή τμηματικά, με σφραγισμένη δεσμευτική προσφορά ή με ελεύθερη διαπραγμάτευση ύστερα από δημόσια πρόσκληση, με ανάλογη εφαρμογή των διατάξεων της παραγράφου 7 του ίδιου άρθρου 46α. Οι διατάξεις του παραπάνω εδαφίου ισχύουν αναλόγως και στην περίπτωση που ο γ’ διαγωνισμός της παραγράφου 19 του ίδιου άρθρου, που προστέθηκε με την παράγραφο 5 του άρθρου 53 του ν. 2224/1994, κηρυχθεί άκαρπος.</seg>
               <seg>22. Περιουσιακά στοιχεία του ενεργητικού επιχείρησης, της οποίας εκκαθαρίστρια έχει διορισθεί η Αγροτική Τράπεζα της Ελλάδος Α.Ε., εκπροσωπούσα το 51% τουλάχιστον του συνόλου των κατά της επιχείρησης απαιτήσεων της παραγράφου 1, που υπόκεινται σε φθορά, αλλοίωση ή καταστροφή, καθώς και μετοχές ή μερίδια της επιχείρησης αυτής σε εταιρείες ή κοινοπραξίες οποιουδήποτε κλάδου, δύνανται να πωληθούν οποτεδήποτε, συνολικά ή τμηματικά, από την εκκαθαρίστρια Α.Τ.Ε. Α.Ε. με ελεύθερη διαπραγμάτευση μετά από δημόσια πρόσκληση. Η πώληση των παραπάνω μετοχών ή μεριδίων της επιχείρησης γίνεται κατά προτεραιότητα σε αναπτυξιακές εταιρείες στις οποίες συμμετέχουν τοπικοί φορείς ή σε συνεταιριστικές οργανώσεις, εφόσον εκδηλώσουν ενδιαφέρον κατά τη δημόσια πρόσκληση. Επί των πωλήσεων της παρούσας παραγράφου, καθώς και επί τμηματικών πωλήσεων περιουσιακών στοιχείων των παραπάνω επιχειρήσεων κατά τις διατάξεις του άρθρου 9 του ν. 1836/1983, έχουν εφαρμογή όλες οι απαλλαγές της παραγράφου 13 του άρθρου 46 α".</seg>
               <seg>Άρθρο 5</seg>
               <seg>1. Η Αγροτική Τράπεζα της Ελλάδος Α.Ε., με απόφαση των αρμόδιων οργάνων της, μπορεί να ρυθμίζει τις κατά την 31.12.1993 υφιστάμενες ληξιπρόθεσμες οφειλές πρωτοβάθμιων, που ασχολούνται με τη μεταποίηση και εμπορία γεωργικών προϊόντων και εφόσον οι οφειλές προέρχονται από χρηματοδότηση των δραστηριοτήτων αυτών, δευτεροβάθμιων και τριτοβάθμιων συνεταιριστικών οργανώσεων προς αυτήν, που δεν καλύπτονται από ρευστοποιήσιμα περιουσιακά στοιχεία (ενέχυρα, φορτωτικά έγγραφα, επιταγές, συναλλαγματικές κ.λπ.) και με την προϋπόθεση ότι, κατά την κρίση της Α.Τ.Ε. Α.Ε., οι οφειλές αυτές δεν οφείλονται σε κακοδιαχείριση, αλλά σε αντικειμενικούς αρνητικούς παράγοντες (κρίση στην αγορά ορισμένων γεωργικών προϊόντων ή απώλεια αγορών λόγω εξωτερικών γεγονότων κ.λπ.). Οι παραπάνω οφειλές προσαυξάνονται με συμβατικούς τόκους μέχρι την ημερομηνία ρύθμισης, που δεν μπορεί να είναι μεταγενέστερη της 31ης Μαρτίου 1995.</seg>
               <seg>Η εξόφληση του τελικού ποσού θα γίνεται σε ετήσιες δόσεις μέχρι δέκα (10) συνολικά, με δυνατότητα της Α.Τ.Ε. Α.Ε., σε εξαιρετικές περιπτώσεις ιδιαίτερα υψηλών ανοιγμάτων, να παρατείνει την περίοδο εξόφλησης μέχρι δεκαπέντε (15) χρόνια συνολικά, από τα οποία μέχρι τρία (3) χρόνια στην αρχή ως περίοδο χάριτος. Κατά το πρώτο ήμισυ της περιόδου εξόφλησης δεν θα λογίζονται τόκοι επί των ρυθμιζόμενων ποσών σε βάρος των φορέων, ενώ για το δεύτερο ήμισυ θα επιβαρύνονται με το 50% των εκάστοτε ισχυόντων συμβατικών επιτοκίων. Σε εξαιρετικές περιπτώσεις το ποσοστό αυτό μπορεί να μειώνεται κατά την κρίση της Α.Τ.Ε. Α.Ε..</seg>
               <seg>Σε περίπτωση καθυστέρησης καταβολής έστω και μιας ετήσιας δόσης του νέου δανείου για χρονικό διάστημα πέραν του εξαμήνου από τη λήξη της, η παραπάνω ρύθμιση των οφειλών ανατρέπεται αναδρομικά, υπολογίζονται οι ισχύοντες τόκοι για όλο το ποσό των ρυθμιζόμενων οφειλών και η Α.Τ.Ε. Α.Ε. ασκεί τα δικαιώματά της για τη διασφάλιση και ικανοποίηση των απαιτήσεών της.</seg>
               <seg>2. Η παραπάνω ρύθμιση γίνεται ύστερα από μελέτη για τη βιωσιμότητα, εκσυγχρονισμό και ανάπτυξη της υπαγόμενης στη ρύθμιση συνεταιριστικής οργάνωσης και την ικανότητά της να ανταποκριθεί στους όρους της ρύθμισης. Στους τελευταίους, η Α.Τ.Ε. Α.Ε. μπορεί να συμπεριλάβει, ιδίως, την υποχρέωση της συνεταιριστικής οργάνωσης για διοικητικό και οργανωτικό εκσυγχρονισμό, τον περιορισμό του απασχολούμενου προσωπικού στο απολύτως αναγκαίο, την εκποίηση των αδρανών περιουσιακών στοιχείων, που δεν συνδέονται με τη λειτουργία της (οικόπεδα, αστικά ακίνητα, μετοχές κ.λπ.) και με το προϊόν των οποίων θα πιστώνονται οι ρυθμιζόμενες οφειλές και την ενίσχυση των ιδίων κεφαλαίων της με ειδική εισφορά επί των διακινούμενων προϊόντων και εισροών, σε συνδυασμό και με την αύξηση των μεριδίων των μελών της.</seg>
               <seg>Άρθρο 6</seg>
               <seg>Η ισχύς του νόμου αυτού αρχίζει από τη δημοσίευσή του στην Εφημερίδα της Κυβερνήσεως.</seg>
            </u>
            <u xml:id="debate_1994-09-01_speech_89" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδριάσεως μέχρις αυτού του σημείου.</seg>
            </u>
            <u xml:id="debate_1994-09-01_speech_90" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
            </u>
            <u xml:id="debate_1994-09-01_speech_91" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Η Βουλή παρέσχε τη ζητηθείσα εξουσιοδότηση.</seg>
               <seg>Κύριοι συνάδελφοι, εισερχόμεθα στη συζήτηση του νομοσχεδίου του Υπουργείου Οικονομικών: "Μόνη συζήτηση επί της αρχής, των άρθρων και του συνόλου του σχεδίου νόμου: "Κύρωση του Κώδικα Φορολογίας Εισοδήματος".</seg>
               <seg>Κύριοι συνάδελφοι, κατά τη συζήτηση του νομοσχεδίου αυτού από την πλευρά της Νέας Δημοκρατίας ορίζεται Κοινοβουλευτικός Εκπρόσωπος, ο Βουλευτής Καβάλας, κ. Γεώργιος Παναγιωτόπουλος.</seg>
               <seg>Επίσης από την πλευρά της Πολιτικής Άνοιξης ορίζεται ειδικός αγορητής ο Βουλευτής, κ. Κωνσταντίνος Χατζηδημητρίου.</seg>
               <seg>Ο κύριος Υφυπουργός Οικονομικών έχει το λόγο.</seg>
            </u>
            <u xml:id="debate_1994-09-01_speech_92" who="dimitris_georgakopoulos">
               <note type="speaker">ΔΗΜΗΤΡΗΣ ΓΕΩΡΓΑΚΟΠΟΥΛΟΣ</note>
               <seg>Κύριε Πρόεδρε, θέλω να κάνω μια μικρή διόρθωση, επειδή το νομοσχέδιο συζητείται ως κώδικας. Αντί της φράσης "τον αρμόδιο προϊστάμενο της δημόσιας οικονομικής υπηρεσίας" να τεθεί "τον προϊστάμενο της αρμόδιας δημόσιας οικονομικής υπηρεσίας" στις εξής περιπτώσεις: Στη σελίδα 159 άρθρο 78 παράγραφος 2 στη σειρά 5. Στη σελίδα 160 άρθρο 81 παράγραφοι 1 και 5 στις σειρές 4 και 5. Στη σελίδα 161 άρθρο 82 παράγραφος 4 σειρά 16. Στη σελίδα 162 άρθρο 83 παράγραφος 3, στις σειρές 7 και 14. Και στη σελίδα 164 στο άρθρο 87, παράγραφος 2, σειρά 3. Παρακαλώ να γίνουν αυτές οι αλλαγές.</seg>
            </u>
            <u xml:id="debate_1994-09-01_speech_93" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Καλώς κύριε Υπουργέ.</seg>
               <seg>Κύριοι συνάδελφοι, γνωρίζετε ότι το νομοσχέδιο συζητείται με την ειδική διαδικασία που ορίζει το Σύνταγμα και ο Κανονισμός της Βουλής.</seg>
               <seg>Ο Εισηγητής της Πλειοψηφίας κ. Γεώργιος Ανωμερίτης, έχει το λόγο.</seg>
            </u>
            <u xml:id="debate_1994-09-01_speech_94" who="georgios_anomeritis">
               <note type="speaker">ΓΕΩΡΓΙΟΣ ΑΝΩΜΕΡΙΤΗΣ</note>
               <seg>Κύριοι συνάδελφοι, γνωρίζετε ότι η φορολογική μεταρρύθμιση που ξεκινάει από την κυβέρνηση του Ελευθερίου Βενιζέλου το 1919, εδώ δηλαδή και 75 χρόνια, ακολουθήθηκε από μια σειρά νόμων για την φορολόγηση του εισοδήματος των φυσικών προσώπων και των Α.Ε., ιδιαίτερα στη δεκαετία του 1950, αφού ίσως τότε και μετά τον πόλεμο υπήρξε μια καλύτερη πορεία της μεγέθυνσης της οικονομίας του τόπου.</seg>
               <seg>Φυσικά αυτά τα βασικά νομοθετήματα, τόσο του 1919, όσο και τα μετέπειτα, ιδιαίτερα, όπως είπα της δεκαετίας του ‘ 50, υπέστησαν αναρίθμητες μεταβολές μέσα από 150 νομοθετήματα και υπουργικές αποφάσεις που ακολούθησαν τη βασική φορολογική μεταρρύθμιση της κυβέρνησης Βενιζέλου.</seg>
               <seg>Αυτή η πολυνομία δημιούργησε ένα νομικό θα έλεγα χάος με τεράστιες επιπτώσεις στα οικονομικά μας πράγματα, που σήμερα, ούτε οι ειδικοί φοροτεχνικοί, με τη χρήση ακόμα και των ηλεκτρονικών υπολογιστών, δεν μπορούσαν να μεταφράσουν στον πολίτη, αλλά ακόμα και στις ειδικές ομάδες που ασχολούνται με αυτά τα θέματα.</seg>
               <seg>Αυτό το γεγονός, πέρα από το ότι καθιστούσε αδύναμο τον πολίτη απέναντι στο χαοτικό νομοθετικά κράτος, έδινε τη δυνατότητα πολλαπλών διαμεσολαβήσεων απ’ όσους ενδιάμεσους πολιτικά ή επιχειρηματικά μεσολαβούσαν ανάμεσα στο κράτος και τον πολίτη, διαιωνίζοντας έτσι ένα φαύλο σύστημα λειτουργίας, που φυσικά τελικά απέβαινε και σε βάρος των δημοσίων εσόδων.</seg>
               <seg>Αυτό το πολυδαίδαλο σύστημα δεν έθετε, όμως, στη γωνία τον ανίσχυρο πολίτη.</seg>
            </u>
            <incident>
               <desc>(Στο σημείο αυτό την Προεδρική Έδρα καταλαμβάνει ο Ε’ Αντιπρόεδρος της Βουλής, κ. ΝΙΚΗΤΑΣ ΒΕΝΙΖΕΛΟΣ)</desc>
            </incident>
            <u xml:id="debate_1994-09-01_speech_95" who="nikitas_benizelos">
               <note type="speaker">Νικήτας Βενιζέλος</note>
               <seg>Ο εισηγητής της Μειοψηφίας κ. Γκόνης, Βουλευτής Επικρατείας, έχει το λόγο.</seg>
            </u>
            <u xml:id="debate_1994-09-01_speech_96" who="anastasios_gkonis">
               <note type="speaker">ΑΝΑΣΤΑΣΙΟΣ ΓΚΟΝΗΣ</note>
               <seg>Κύριοι συνάδελφοι, η πολυνομία, σε ομοίας κατηγορίας σχέσεις και αντικείμενα, είναι μία γραφειοκρατική νόσος, η οποία βασανίζει την πολιτική, κοινωνική και οικονομική ζωή της Χώρας μας. Η πολυνομία κατατρώγει τη δημιουργική προσπάθεια, δημιουργεί πολύχρονες και πολυδάπανες δικαστικές περιπέτειες, βασανίζει τον ερμηνευτή και εφαρμοστή του νόμου, αποτελεί ανασχετικό παράγοντα προόδου, κυρίως της οικονομικής κοινωνικής προόδου, περιπλέκει τις σχέσεις μεταξύ των πολιτών και μεταξύ κράτους και πολιτών και μετατρέπει, σε πολλές περιπτώσεις, τον πολίτη σε αντίδικο του κράτους.</seg>
               <seg>Διατάξεις βασικών κλάδων του δικαίου, θεμελιώδεις για την ομαλή λειτουργία της κοινωνίας και της οικονομίας, βρίσκονται κατεσπαρμένες σε πολυπληθείς νόμους και μάλιστα πολλές φορές σε νόμους με διαφορετικό κύριο περιεχόμενο. Ένα θλιβερό φαινόμενο, μαζί με όλα τα άλλα, που μαστίζουν τη δημόσια ζωή.</seg>
               <seg>Το φαινόμενο αυτό οφείλεται, αφ’ ενός στην έλλειψη κατάλληλης πολιτικής νοοτροπίας, ίσως δε και υπευθυνότητας και αφ’ ετέρου στον κομματισμό που κυριαρχεί στον Τόπο μας. Έτσι παρατηρείται, σε κάθε εναλλαγή Κυβερνήσεων, πολλές φορές και σε εναλλαγές Υπουργών, να κινείται ταχύτατα η νομοθετική μηχανή. Μάλιστα σε ορισμένες περιπτώσεις ψηφίζονται νέοι νόμοι που ρυθμίζουν το ίδιο αντικείμενο με τον ίδιο τρόπο, αλλά με διαφορετική διατύπωση των άρθρων. Βέβαια στις περιπτώσεις αυτές κατά κανόνα ο καινούριος νόμος είναι χειρότερος από τον προηγούμενο.</seg>
               <seg>Παρακολουθώ επί 10μηνο και πλέον τις εργασίες του Κοινοβουλίου. Ο τρόπος με τον οποίο ψηφίζονται τα νομοσχέδια δεν είναι ιδιαίτερα εποικοδομητικός. Συνετέλεσαν βέβαια σ’ αυτό και οι τελευταίες τροποποιήσεις του Κανονισμού. Συντελεί, όμως, περισσότερο η εξαιρετικά εσφαλμένη, η ζημιογόνος, θα έλεγα, αντίληψη που επικρατεί, ότι η τυχόν καταψήφιση νόμου ή διατάξεων αυτού, αποτελεί μομφή κατά του Υπουργού ή της Κυβερνήσεως. Ενώ αυτό αντίθετα αποτελεί μία δημιουργική διαδικασία.</seg>
               <seg>Τη νοσηρή αυτή κατάσταση της πολυνομίας έρχεται να αντιμετωπίσει η διάταξη της παραγράφου 7 του άρθρου 76 του Συντάγματος. Παρόμοια διάταξη υπήρχε και σε προηγούμενα Συντάγματα. Ο συνταγματικός νομοθέτης θέτει ως προϋπόθεση καταρτίσεως των συγκεκριμένης κατηγορίας κωδίκων την ύπαρξη νόμου, ο οποίος να προβλέπει τη συγκρότηση ειδικής επιτροπής για την ταξινόμηση, κωδικοποίηση ισχυουσών διατάξεων ή επαναφορά στο σύνολό τους κατηργημένων νόμων, εκτός των φορολογικών. Δηλαδή, επαναφορά σε ισχύ κατηργημένων φορολογικών νόμων με τη διαδικασία της κωδικοποιήσεως απαγορεύεται.</seg>
               <seg>Το ερώτημα που τίθεται είναι αν ο νόμος πρέπει να προβλέπει τη σύνθεση της ειδικής επιτροπής ή αρκεί η απλή πρόβλεψη περί συστάσεως επιτροπής για συγκεκριμένη κωδικοποίηση.</seg>
               <seg>Ο συντακτικός νομοθέτης δε θέτει κανέναν περιορισμό και κατά συνέπεια, καίτοι ορθότερα είναι η πρώτη άποψη, η επιλογή εναπόκειται στο νομοθέτη. Απλώς η κατάλληλη συγκρότηση της επιτροπής αποτελεί εγγύηση καταρτίσεως καλυτέρου κειμένου.</seg>
               <seg>Στον εισαγόμενο προς επικύρωση κώδικα παρατηρούμε τα εξής: Κατ’ εξουσιοδότηση των άρθρων 105 του ν.1892/90 και 34 του ν.1914/90 συγκροτήθηκε, με απόφαση του Υπουργού των Οικονομικών, ειδική επιτροπή. Δεν έχω την απόφαση, αλλά δεν αμφιβάλλω ότι ανετέθη το έργο της, σύμφωνα με την παράγραφο 7 του Συντάγματος, κωδικοποίησης ισχυουσών διατάξεων περί φορολογίας εισοδήματος και μάλιστα, όπως αναφέρεται στην εισηγητική έκθεση, όλων των διεσπαρμένων διατάξεων φορολογίας εισοδήματος, φυσικών και νομικών προσώπων, περιλαμβανομένων και των συναφών διατάξεων που βρίσκονται σε άλλα νομοθετήματα.</seg>
               <seg>Το κείμενο αυτό συζητείται σήμερα, προκειμένου να κριθεί εάν θα ψηφισθεί ή όχι ο νόμος που κυρώνει τις διατάξεις του σχεδίου κώδικα στο σύνολό τους, σύμφωνα με την παρ.6 του ίδιου άρθρου 67 του Συντάγματος. Στα νομοθετήματα της κατηγορίας αυτής εξετάζονται και κρίνονται πρώτον, η ορθότητα της ταξινομήσεως και η ακρίβεια της κωδικοποιήσεως. Δεύτερον, η αναγκαιότητα κωδικοποιήσεως όλων ή μέρους των διατάξεων, με την έννοια της ουσιαστικής ωφελιμότητας ή χρησιμότητας αυτών.</seg>
               <seg>Αρχίζω από τη δεύτερη περίπτωση. Είναι γνωστό ότι στο χώρο του δημοσιονομικού δικαίου, κυρίως δε λόγω και της παρατεταμένης από δεκαετίας και πλέον κρίσεως στην κρατική οικονομία, οι περιοδικές φορολογικές και δημοσιολογικές ρυθμίσεις κατέστησαν σχεδόν αναγκαίες. Νοείται βέβαια ότι είναι αναγκαίες μόνο κατά το μέτρο που διασφαλίζουν την ευρυθμία στις λειτουργίες του Κράτους, ώστε να επιτυγχάνονται οι επιδιωκόμενοι σκοποί χάριν των πολιτών.</seg>
               <seg>Ο φορολογικός νόμος έχει μεν ως βασικό σκοπό την προσπόριση εσόδων στο Κράτος, αλλά η έκταση των προσποριζομένων εσόδων πρέπει να είναι ανάλογη -να αντιστοιχεί θα έλεγα- με την έκταση της κρατικής δράσεως, η οποία δεν πρέπει να επεκτείνεται, όπως δυστυχώς σε ορισμένες περιπτώσεις συμβαίνει, σε άγονες και ανωφελείς δραστηριότητες. Όταν, λοιπόν, ο φορολογικός νομοθέτης θεσπίζει πόρους που υπερβαίνουν το παραπάνω μέτρο, γίνεται άδικος, ανωφελής και ζημιογόνος για την οικονομία και την κοινωνία, γιατί συντηρεί τη σπατάλη. Στο σημείο αυτό δημιουργούνται τα προβλήματα στην επιβολή και την είσπραξη του φόρου.</seg>
               <seg>Για την άσκηση υπεύθυνης και υγιούς φορολογικής πολιτικής, για την ύπαρξη δικαίων φορολογικών νόμων, κατά το δυνατόν, πρέπει: Πρώτον τα δημόσια έσοδα να διασφαλίζουν αποκλειστικά και μόνο την ομαλότητα και την ευρυθμία στις αναγκαίες λειτουργίες του Κράτους, όπως αυτές προσδιορίζονται από τις ενδεικνυόμενες σε κάθε περίοδο επιλογές -γι’ αυτό έχουμε και περιοδικές φορολογικές ρυθμίσεις- οι οποίες επιλογές όμως πρέπει να είναι ανάλογες με τις πολιτικές, οικονομικές και κοινωνικές συγκυρίες. Αυτή είναι η έννοια του ταμιευτικού χαρακτήρα του φόρου, κύριε Υπουργέ. Η οικουμενικότητα, δε, στην οποία οδήγησε την ανθρωπότητα η τεχνολογική ανάπτυξη, δεν παρέχει την πολυτέλεια σε κανένα κράτος να αγνοεί τις διεθνώς διαμορφωμένες αυτές συγκυρίες, εάν δεν έχει τη δυνατότητα να τις μεταβάλει. Δυστυχώς για την Πατρίδα μας αρεσκόμεθα να αγνοούμε, καταδημαγωγώντας το Λαό σε ορισμένες περιπτώσεις, τη σημερινή διεθνή πραγματικότητα στην οποία και συμβατικά έχουμε ενταχθεί.</seg>
               <seg>Δεύτερον, η φιλοσοφία, η μορφή, η μέθοδος επιβολής και είσπραξης των φόρων γενικά, πρέπει να επηρεάζει άμεσα τη διαμόρφωση της οικονομικής δραστηριότητας και να κατευθύνει αυτή στους τομείς που ενδιαφέρουν το κοινωνικό σύνολο. Δηλαδή, αυτής της μορφής η οικονομική πρόοδος πρέπει να επιτυγχάνεται. Βέβαια, σε περιόδους βαθιάς δημοσιονομικής κρίσης, δυσχεραίνεται η κοινωνικοοικονομική λειτουργία των φορολογικών ρυθμίσεων, αλλά ο νόμος δεν πρέπει να απομακρύνεται από αυτήν την αποστολή και πρέπει να δημιουργεί προϋποθέσεις εξόδου από την κρίση.</seg>
               <seg>Τρίτον, περαιτέρω είναι γνωστό ότι η φορολογική πολιτική πρέπει να συντελεί στη διαμόρφωση υγιούς μηχανισμού των τιμών, να διασφαλίζει ικανοποιητικό επίπεδο απασχόλησης των παραγωγικών δυνάμεων, ως και την επέμβαση του Κράτους στη δικαία κατανομή του εισοδήματος και στην ανακατανομή των παραγωγικών πόρων, για την ανάπτυξη υγιών παραγωγικών κλάδων.</seg>
               <seg>Σήμερα, ο Υπουργός των Οικονομικών επιδίδεται σε διαρκή αγώνα δρόμου εξευρέσεως χρηματικών μέσων για την πληρωμή των κρατικών δαπανών, οι οποίες όμως -φοβούμαι- ότι είναι ασυγκράτητες. Οι φορολογικές ρυθμίσεις και αυτές οι τελευταίες που έγιναν και με τις οποίες εισήχθη και με κάποια μορφή ο φόρος επιτηδεύματος σε ορισμένες περιπτώσεις, έχουν ως πρωταρχικό στόχο την εξεύρεση πόρων, χρημάτων, ελάχιστα, δε, θα επηρεάσουν τις άλλες λειτουργίες του φόρου.</seg>
               <seg>Με τις τελευταίες δημοσιονομικές ρυθμίσεις που έγιναν σε περιόδους δεινής οικονομικής καταστάσεως, επιβάλλονται φόροι στους οικονομικά ασθενέστερους. Δε θίγεται ουσιαστικά το καθεστώς φορολογίας των οικονομικά ισχυρότερων τάξεων και διευρύνεται η αναζήτηση χρημάτων για την ενίσχυση του κρατικού ταμείου από οποιαδήποτε πηγή είναι δυνατόν.</seg>
               <seg>Παραγνωρίζεται, δε, το γεγονός ότι η τυχόν παροδική συγκέντρωση χρηματικών μέσων, η οποία πολύ λίγο θα επηρεάσει ευνοϊκά με αυτήν τη μέθοδο που αναζητούνται τα χρηματικά μέσα το ταμειακό πρόβλημα του Κράτους, οδηγεί σε περαιτέρω μαρασμό την πάσχουσα οικονομία. Ίσως με διαφορετικές συνθήκες οι ρυθμίσεις να ήταν ενδεδειγμένες.</seg>
               <seg>Η κατάσταση επιδεινώνεται περαιτέρω γιατί δε γίνεται χρηστή διαχείριση του δημοσίου χρήματος με την έννοια που προανέφερα. Δηλαδή, δεν αντιμετωπίζονται οι ανάγκες στο μέτρο που επιβάλει η εύρυθμη λειτουργία του Κράτους, αλλά διατίθενται χρήματα, που αφαιρούνται από το υστέρημα του Ελληνικού Λαού -σε πολλές περιπτώσεις-, στο λαβύρινθο μιας πολυδαίδαλης δημόσιας υπηρεσίας που διαρκώς διευρύνεται.</seg>
               <seg>Διαβάζουμε στους νόμους, στα διατάγματα, στις αποφάσεις, για σύσταση νέων υπηρεσιών, πρόσληψη υπαλλήλων δήθεν συμβούλων με ακαθόριστα προσόντα, για παροχές σε εορτές, εκδηλώσεις και τόσα άλλα, που δεν χρειάζεται να αναφέρω.</seg>
               <seg>Δύο χαρακτηριστικές περιπτώσεις θα αναφέρω, κύριε Υπουργέ: Πρώτον, από στοιχεία της Στατιστικής Υπηρεσίας προκύπτει -αν δεν κάνω λάθος και άν σωστά μελέτησα τα στοιχεία- ότι ενώ το 1980 με ποσοστό ανεργίας 4% υπηρετούσαν στο Κράτος περίπου 100.000 υπάλληλοι, το 1988 έφθασαν περίπου τους 550.000 με 600.000, ενώ το ποσοστό ανεργίας όχι μόνο δε μειώθηκε, αλλά σχεδόν διπλασιάστηκε.</seg>
               <seg>Δεύτερη παρατήρηση: Είναι απαράδεκτη η μορφή και ο τρόπος λειτουργίας των δημοσίων επιχειρήσεων και οργανισμών, που καταβροχθίζουν τον ιδρώτα του Ελληνικού Λαού, παρέχουν κάκιστες υπηρεσίες και μάλιστα κατά τρόπο τυραννικό, εξυπηρετούν συντεχνιακά συμφέροντα, εξυπηρετούν ιδιωτικά οικονομικά συμφέροντα και στερούν τον Προϋπολογισμό από μεγάλο ποσοστό εσόδων, το οποίο θα προσπόριζε η ομαλή, σωστή και χρηστή διαχείριση.</seg>
               <seg>Έχω τη γνώμη ότι ο Ο.Τ.Ε. σήμερα, δεν είναι δημόσια επιχείρηση, αλλά έχει μετατραπεί σε θυγατρική των δύο προμηθευτριών εταιρειών, οι οποίες εισπράττουν τα κέρδη και ο Ο.Τ.Ε. επιβαρύνεται με τις ζημίες.</seg>
               <seg>Η "περιστολή των δαπανών" κύριε Υπουργέ -έτσι πρέπει να ονομάζεται η λεγόμενη λιτότητα, αυτός ο όρος πρέπει να καθιερωθεί- πρέπει να διαποτίζει κάθε πράξη, νομοθετική, κανονιστική, διοικητική, κάθε ενέργεια. Να αποτελεί έκδηλη αγωνία της Κυβερνήσεως, γιατί αυτή έχει την ευθύνη της διαχειρίσεως, η οποία όμως αντίθετα, δίδει την εντύπωση, σε ορισμένες περιπτώσεις -και στο σημείο αυτό κατανοώ τη δική σας αγωνία-ότι μακαρίως δήθεν ξοδεύει ταμειακά πλεονάσματα, τη στιγμή που αναζητεί και δανείζεται χρήματα από οπουδήποτε, είτε από το εσωτερικό είτε από το εξωτερικό, με επαχθείς όρους, οπότε οδηγεί τη Χώρα στην περιπέτεια μιας προσαρμοζόμενης πολιτικής, κατά τρόπο που να μην δυσαρεστεί τους δανειστές.</seg>
               <seg>Αντίθετα, θα έπρεπε να επιμείνει στην ακριβή εκτέλεση του Προϋπολογισμού, κυρίως των δαπανών μισθοδοσίας και στο δραστικό ακόμα περιορισμό των προβλεπομένων επιχορηγήσεων, χρηματοδοτήσεων και ενισχύσεων. Είναι μια μέθοδος οικονομίας και περιστολής των δαπανών.</seg>
               <seg>Η σημερινή δημοσιονομική κατάσταση επιβάλλει, όπως, με τις εκάστοτε φορολογικές ρυθμίσεις, επιδιώκεται, αφ’ ενός τη βελτίωση του δημοσίου ταμείου, αλλά κατά τρόπο μη πλήττοντα τις ασθενέστερες οικονομικές τάξεις και αφετέρου τη δημιουργία προϋποθέσεων εξόδου από την κρίση. Ο περιορισμός του εισοδήματος των ασθενέστερων οικονομικά τάξεων οδηγεί σε μαρασμό την αγορά, δεδομένου ότι η αγοραστική ικανότητα των οικονομικά ισχυρότερων τάξεων είναι σταθερή, δεν επηρεάζεται από τις οικονομικές διακυμάνσεις. Ενώ των οικονομικά ασθενέστερων είναι κυμαινόμενη και οδηγεί σε περιορισμό της φορολογητέας ύλης όταν αυτή η αγοραστική ικανότητα περιορίζεται.</seg>
               <seg>Ανακύπτει κατόπιν αυτών το εύλογο ερώτημα: Η φορολογική νομοθεσία, όπως έχει και με τις τελευταίες ρυθμίσεις διαμορφωθεί και όπως ταξινομείται με το εισαγόμενο προς συζήτηση κείμενο του Κώδικα, εναρμονίζεται στο σύνολό της με τους κανόνες και τις επιδιώξεις που με γενικότητα προαναφέρθηκαν; Δε νομίζω ότι η απάντηση σ’ αυτό το ερώτημα είναι καταφατική.</seg>
               <seg>Αυτά ως προς την ουσιαστική χρησιμότητα των κωδικοποιημένων διατάξεων.</seg>
               <seg>Ως προς το άλλο μέρος, τον τρόπο κωδικοποιήσεως, εδώ στον προτεινόμενο προς ψήφιση Κώδικα, ταξινομούνται οι ισχύουσες διατάξεις κατά την καθιερωθείσα ταξινόμηση από τα βασικά νομοθετήματα 3323/55 και 3843/58, όπως αυτή η ταξινόμηση διαμορφώθηκε στη συνέχεια με τις διάφορες κωδικοποιήσεις ιδιωτών και Δημοσίου και τελευταία δε με το π.δ. 129/89.</seg>
               <seg>Με τον τρόπο που γίνεται η ταξινόμηση και η κατάταξη των διατάξεων στον υπό ψήφιση Κώδικα, διευκολύνεται ο μελετητής και εφαρμοστής του φορολογικού δικαίου, γιατί έχει εθιστεί σε αυτή, του είναι γνωστά τα τμήματα και η σειρά των άρθρων της κωδικοποιήσεως, στα οποία θα αναζητήσει τις ρυθμίσεις που ενδιαφέρουν. Ελάχιστες είναι οι περιπτώσεις που γίνεται μεταφορά διατάξεων -τις ενετόπισα στον Κώδικα- και νομίζω ότι ορθώς, πολύ σωστά, έγιναν αυτές οι μεταφορές. Υπήρξαν βέβαια και υπάρχουν πολλά ιδιωτικά γραφεία, που κωδικοποιούν διαρκώς τη φορολογική νομοθεσία συμπεριλαμβανομένης και εκείνης του Φ.Π.Α. κ.λπ. Έγιναν επίσης και από το Υπουργείο Οικονομικών, κατά τη διαδρομή της 40ετίας, διοικητικές κωδικοποιήσεις. Όλα αυτά βέβαια διευκολύνουν, αλλά στις περιπτώσεις εκείνες, εκείνων των κωδικοποιήσεων, είμαστε υποχρεωμένοι να καταφεύγουμε πάντοτε στις πηγές, δηλαδή στους οικείους νόμους. Ένας οδηγός είναι αυτές οι κωδικοποιήσεις και τίποτε περισσότερο. Η παρούσα όμως κωδικοποίηση-ταξινόμηση, που γίνεται με τη διαδικασία της παρ.7 του άρθρου 76 του Συντάγματος, μας απαλλάσσει από την αναζήτηση των πηγών, στις οποίες θα καταφεύγουμε μόνο όταν ανακύπτουν ιδιαίτερα προβλήματα ερμηνείας. Διευκολύνεται δε, στην αναζήτηση των πηγών, ο μελετητής και εφαρμοστής του φορολογικού δικαίου με το παράρτημα, στο οποίο αναφέρονται κατ’ άρθρο οι διατάξεις που κωδικοποιούνται.</seg>
               <seg>Είναι χρήσιμη λοιπόν, η συζητούμενη κωδικοποίηση-ταξινόμηση των διατάξεων φορολογίας εισοδήματος φυσικών και νομικών προσώπων. Να σκεφθούμε ότι από της ισχύος των δύο βασικών νομοθετημάτων, του 3323 και του 3843, πάρα πολλά φορολογικά νομοσχέδια, αν δεν κάνω λάθος περίπου 40 συνολικά, έχουν ψηφιστεί που έχουν αλλοιώσει τη μορφή και το χαρακτήρα αυτών, παράλληλα δε πολλές φορολογικές διατάξεις είναι κατεσπαρμένες και σε άσχετα νομοθετήματα και εκεί ήταν το πρόβλημα αναζήτησης του ισχύοντος φορολογικού δικαίου. Βέβαια η κωδικοποίηση των διατάξεων θα αποτελέσει νέα αφετηρία φορολογικής νομοθεσίας, γιατί οπωσδήποτε, αναγκαίως, θα επακολουθήσουν φορολογικοί νόμοι. Αυτό είναι αναπόφευκτο. Οι πραγματικές και ιστορικές καταστάσεις διαρκώς μεταβάλλονται. Και υποχρεούται το Υπουργείο Οικονομικών να προσαρμόζεται σε αυτές τις καταστάσεις. Επαναλαμβάνω λοιπόν, ότι θα αποτελέσει αφετηρία φορολογικής νομοθεσίας. Δεν αίρει όμως, η παρούσα κωδικοποίηση την πολυπλοκότητα του φορολογικού συστήματος και την ασάφεια ενίων διατάξεων, διότι αποτελεί κωδικοποίηση ισχυουσών διατάξεων. Δεν εκλαϊκεύει δηλαδή τη φορολογική νομοθεσία, γιατί η φορολογική νομοθεσία πρέπει να είναι απλή και κατανοητή, ώστε ευχερώς να εφαρμόζεται από τον οικονομικά δρώντα πολίτη, καλλιεργώντας έτσι τη φορολογική συνείδηση αυτών.</seg>
               <seg>Από έρευνα που διενήργησα σε πάρα πολλές περιπτώσεις του κειμένου του Κώδικα, σε ορισμένες περιπτώσεις διεξοδικά, και σε συσχετισμό με τους φορολογικούς νόμους, τα φύλλα των οποίων έχω στη βιβλιοθήκη μου δεν διεπίστωσα καμία παράλειψη και καμία ανωμαλία.</seg>
               <seg>Βέβαια, κύριε Υπουργέ, το είπα και στην επιτροπή, σε αυτές τις περιπτώσεις κωδικοποιήσεων, καλό θα είναι τα μέλη της διαρκούς επιτροπής της Βουλής να έχουν ενημερότητα και να παρακολουθούν το έργο των κωδικοποιημένων διατάξεων, ώστε να είναι πιο ουσιαστική η συμμετοχή του Κοινοβουλίου στην κατάρτιση του Κώδικα. Δεν είναι, βέβαια, υποχρεωτικό, αλλά απλώς διατυπώνω ευχή.</seg>
               <seg>Επαναλαμβάνω ότι, σύμφωνα με όσα προεκτάθηκαν, είναι πρόδηλη η χρησιμότητα της προτεινόμενης προς κύρωση κωδικοποίησης-ταξινόμησης και είναι ο καταλληλότερος τρόπος που επελέγη για την πραγματοποίησή της. Παρά δε το γεγονός ότι διατηρώ επιφυλάξεις ως προς ορισμένες από τις κωδικοποιούμενες διατάξεις, αποδέχομαι το σχέδιο νόμου "Κύρωση του Κώδικα Φορολογίας Εισοδήματος". Ευχαριστώ.</seg>
            </u>
            <incident>
               <desc>(Χειροκροτήματα από την Πτέρυγα της Νέας Δημοκρατίας)</desc>
            </incident>
            <u xml:id="debate_1994-09-01_speech_97" who="anastasios_gkonis">
               <note type="speaker">ΑΝΑΣΤΑΣΙΟΣ ΓΚΟΝΗΣ</note>
            </u>
            <u xml:id="debate_1994-09-01_speech_98" who="nikitas_benizelos">
               <note type="speaker">Νικήτας Βενιζέλος</note>
               <seg>Κύριοι Βουλευτές, έχω την τιμή να ανακοινώσω προς το Σώμα ότι από την εισαγγελική αρχή υπεβλήθη αίτηση για την παροχή από την Βουλή αδείας διώξεως κατά του Βουλευτού κ. Αθανασίου Γιαννόπουλου. Παραπέμπεται στην αρμόδια διαρκή επιτροπή.</seg>
               <seg>Ο ειδικός αγορητής της Πολιτικής Άνοιξης κ. Χατζηδημητρίου, έχει το λόγο.</seg>
            </u>
            <u xml:id="debate_1994-09-01_speech_99" who="konstantinos_xatzidimitriou">
               <note type="speaker">ΚΩΝΣΤΑΝΤΙΝΟΣ ΧΑΤΖΗΔΗΜΗΤΡΙΟΥ</note>
               <seg>Κύριε Πρόεδρε, η συζήτηση του παρόντος νομοσχεδίου δεν έχει πολιτικό αντικείμενο. Και λέω ότι δεν έχει πολιτικό αντικείμενο, για το λόγο ότι δεν εισάγεται καμία νομοθετική ρύθμιση, αλλά απλώς, για μία πλευρά της ζωής των πολιτών και του Κράτους μας, η οποία είναι η φορολογία του εισοδήματος, η οποία μέχρι τώρα έχει ρυθμιστεί ή έχουν γίνει επεμβάσεις στον τομέα αυτόν με 150 νόμους, γίνεται μία προσπάθεια να περισταλεί αυτό το κομφούζιο, αυτό το χάος και να έχουμε ένα ενιαίο κείμενο, ούτως ώστε και οι Έλληνες πολίτες, αλλά και αυτοί οι οποίοι καλούνται να κάνουν χρήση των διατάξεων αυτών, είτε ως υπάλληλοι του Κράτους είτε ως φορολογούμενοι είτε ως δικαστές, που καλούνται να εφαρμόσουν τη φορολογική νομοθεσία, να έχουν τη δυνατότητα της εκ του ασφαλούς και με ταχύτητα, χωρίς χάσιμο χρόνου, ενεργείας.</seg>
               <seg>Θα μπω στον πειρασμό να κάνω μία παρατήρηση, γιατί θα έλεγα ότι προεκλήθην από τις τοποθετήσεις των άλλων συναδέλφων.</seg>
               <seg>Φύγαμε από το καθαρό τεχνικό θέμα της κωδικοποίησης και έγιναν κάποιες αναφορές γύρω από την αποτελεσματικότητα της δράσης της Δημόσιας Διοίκησης στην Ελλάδα και γύρω από τη φορολογική και οικονομική πολιτική.</seg>
               <seg>Θα έλεγα και στα δύο παλαιά κόμματα, ότι κάθε φορά που αναφέρονται σε αυτούς τους τομείς, ένα πράγμα μόνον επιτυγχάνουν: Να θυμίζουν στον Ελληνικό Λαό τα αποτελέσματα των πολιτικών τους, τα οποία, ως αποδεικνύει η οικονομική ιστορία του Τόπου και η εξέλιξη των οικονομικών μεγεθών και οικονομικών δεικτών του Κράτους μας, είναι αν όχι καταστροφικά, τουλάχιστον στείρα.</seg>
               <seg>Γιατί, αν σκεφτούμε ότι το 1973 μετά τον πόλεμο Γιομ Κιπούρ, αυτή η φτωχή πάντοτε ελληνική οικονομία αντιμετώπισε μία πετρελαϊκή κρίση, που πήγε το πετρέλαιο από 1 δολάριο το βαρέλι στα 35 και παρά ταύτα, τη δεκαετία 1970-1980, η Ελλάδα ήταν δεύτερη σε οικονομική ανάπτυξη παγκοσμίως, με μέσο σταθερό ετήσιο ρυθμό αύξησης του Ακαθάριστου Εθνικού Προϊόντος κατά 6% και πρώτη, μετά την Ιαπωνία, η οποία είχε 12% ετησίως στη δεκαετία του 1980.</seg>
               <seg>Από εκεί και μετά, παρά το ότι μπήκαμε μέσα στην Ε.Ο.Κ., παρά το ότι είχαμε μεταφορά κεφαλαίων, παρά το ότι είχαμε την πρόκληση και την ευκαιρία μεγαλύτερων αγορών, για να δραστηριοποιηθεί και το ελληνικό επιχειρηματικό δαιμόνιο, παρά ταύτα, βαίνουμε προς την καταστροφή.</seg>
               <seg>Συνεπώς και οι υπάλληλοι, κύριε συνάδελφε, που έγιναν από 100.000 το 1980, 600.000 το 1988, δεν έγιναν μόνοι τους.</seg>
            </u>
            <u xml:id="debate_1994-09-01_speech_100" who="georgios_panagiotopoulos">
               <note type="speaker">ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ</note>
               <seg>Ποια κυβέρνηση ήταν μέχρι το 1980;</seg>
            </u>
            <u xml:id="debate_1994-09-01_speech_101" who="konstantinos_xatzidimitriou">
               <note type="speaker">ΚΩΝΣΤΑΝΤΙΝΟΣ ΧΑΤΖΗΔΗΜΗΤΡΙΟΥ</note>
               <seg>Κυβερνούσε το Κόμμα της Νέας Δημοκρατίας. Αυτό δεν είναι μυστικό, ούτε χρειάζεται αποκρυπτογράφηση για να γίνει φανερό.</seg>
               <seg>Ήθελα όμως να σας πω, κύριε συνάδελφε, ότι μέχρι τότε επικεφαλής της Νέας Δημοκρατίας ήταν ο σημερινός Πρόεδρος της Δημοκρατίας, που απέδειξε, μετά την έξοδό του, ότι ήταν προσωπική του επιτυχία και όχι του απρόσωπου κομματικού μηχανισμού. Και επειδή κεντρίζετε τη συζήτηση, έχω να σας κάνω την ιστορική, αν θέλετε, παρατήρηση ότι ποτέ κανένας απρόσωπος κομματικός μηχανισμός δεν πήρε ένα λαό από στάση αδρανείας, να τον οδηγήσει στην οδό της προόδου. Πάντοτε οι ηγέτες που είχαν τη δυνατότητα να λάβουν τα μηνύματα των καιρών και να χαράξουν πορείες και το ανάστημα να τεθούν επικεφαλής της πορείας, κατάφεραν να τραβήξουν τους λαούς στις οδούς της προόδου.</seg>
               <seg>Και η είσοδός μας στην Ε.Ο.Κ. -το ένα φέρνει το άλλο- δεν είναι αποτέλεσμα δραστηριοποίησης του μηχανισμού της Νέας Δημοκρατίας, αλλά είναι καρπός, αν θέλετε, του κύρους ενός ανθρώπου, του Κωνσταντίνου Καραμανλή.</seg>
               <seg>Συνεπώς η Νέα Δημοκρατία δεν πρέπει έτσι, χωρίς σκέψη, να λέει ότι "επί των ημερών μας αναπτύχθηκε η οικονομία". Γιατί μετά την έξοδο από την ενεργό πολιτική δράση, από τη μάχιμη καθημερινή πολιτική δραστηριότητα, του Κωνσταντίνου Καραμανλή, οι πολιτικές που εφάρμοσε στη συνέχεια ο απρόσωπος κυριολεκτικά μηχανισμός της Νέας Δημοκρατίας που έμεινε χωρίς προσωπικότητα ηγετική για να οδηγεί και το κόμμα και το Λαό, έχει συνεχώς αρνητικά αποτελέσματα. Τα είπαμε ξανά εδώ στη Βουλή.</seg>
               <seg>Το 1979 ήταν η τελευταία χρονιά που η Ελλάδα είχε πλεονασματικό προϋπολογισμό, συν 250.000.000 δραχμές.</seg>
               <seg>Εγώ σας λέω 250 δραχμές να ήταν, ήταν όμως πλεόνασμα. Και βλέπουμε ότι μετά την έξοδο Καραμανλή από το ‘ 80, αρχίζουν τα ελλείμματα, παύει η ανάπτυξη, παρά τις ευνοϊκότερες συνθήκες που υπήρχαν, παρά την πτώση της τιμής του πετρελαίου. Και αυτό οφείλεται ακριβώς, στην έλλειψη ηγέτη, ο οποίος να μπορεί να τραβήξει το Λαό προς τα εμπρός. Και αυτό αποδεικνύει το ότι αυτό που είπα προηγουμένως είναι ιστορικό δίδαγμα, ότι οι λαοί πηγαίνουν μπροστά όταν έχουν ηγέτες και ότι οι απρόσωποι κομματικοί μηχανισμοί ουδέποτε έδωσαν δείγματα εξόδου, δυνατότητας να κάνουν λαούς να εξέλθουν από την κρίση. Τα ίδια συνέβησαν και επί ΠΑ.ΣΟ.Κ..</seg>
               <seg>Είδαμε τη χαμένη δεκαετία του ‘ 80, είδαμε την προσπάθεια του ‘ 85 από έναν σοβαρό πολιτικό, ο οποίος τολμάει και σήμερα να λέει τα πράγματα πολλές φορές με το όνομά τους, τον κ. Σημίτη, του οποίου τα μέτρα του 1985 απέδωσαν καρπούς, το ‘ 86 και το ‘ 87. Και είχαμε αν θυμάστε, το 3,5% και 4,5% αύξηση του εθνικού προϊόντος. Μετά όμως, επρυτάνευσε και πάλι η σκέψη του πώς θα κερδίσουμε τις επόμενες εκλογές, όχι του πώς θα οδηγήσουμε τη Χώρα στην πρόοδο. Με το "Τσοβόλα, δώστα όλα" δόθηκαν πραγματικά στη μάχη της πολιτικής ψηφοθηρίας όλες οι δυνατότητες του Κράτους και αφαιρέθηκαν από τον τομέα στον οποίο έπρεπε να είναι αφιερωμένες, στον τομέα της προόδου και της δημιουργίας συνθηκών για περαιτέρω ανάπτυξη στον Τόπο. Και φθάσαμε στα τρισεκατομμύρια για τα οποία εναγωνίως σήμερα τρέχουν οι κύριοι Υπουργοί από μήνα σε μήνα, με άγχος, να βρουν πηγές για να καλύψουν τα ελλείμματα.</seg>
               <seg>Αυτή ήταν η πολιτική των παλαιών κομμάτων. Μην επικαλείστε το παρελθόν. Είστε οι δημιουργοί αυτής της κατάστασης, είστε ελλειμματικοί στην οικονομία, είστε ελλειμματικοί στην εξωτερική πολιτική, είστε γενικά οι πολιτικές παρατάξεις των ελλειμμάτων. Και είναι καιρός η Ελλάδα να βγει απ’ αυτόν το δρόμο.</seg>
               <seg>Έρχομαι, κύριε Πρόεδρε, επί του συγκεκριμένου αντικειμένου πλέον που συζητεί η Βουλή.</seg>
               <seg>Σαν δικηγόρος με 17ετή εμπειρία στη διακόνηση της Δικαιοσύνης, έχω την πεποίθηση, εάν θέλετε, έχω τις παραστάσεις, έχω νιώσει την ανάγκη, η νομοθεσία την οποία εκαλούμην να υπηρετήσω από τη θέση του δικηγόρου να είναι εύχρηστη, να είναι αποτελεσματική, να μου δίδει τη δυνατότητα υπηρέτησής της, να δίνει τη δυνατότητα στον Υπουργό, είτε της Δικαιοσύνης είτε στον υπάλληλο της Εφορίας, σε σύντομο χρόνο να μπορεί να βρίσκει τι επιτάσσει ο νόμος. Και επιπλέον, να έχει τη βεβαιότητα ότι ακολουθώντας την τάδε ρύθμιση νιώθει ασφαλής ότι εφαρμόζει το δίκαιο.</seg>
               <seg>Όταν λοιπόν, είχαμε 150 παρεμβάσεις, είτε με νόμους είτε με υπουργικές αποφάσεις είτε με προεδρικά διατάγματα, οι οποίες ρύθμιζαν ένα αντικείμενο, το έχω ζήσει σας λέω από τα έδρανα του συνηγόρου υπεράσπισης, κυριολεκτικά να υποστηρίζεται άποψη περί της ρύθμισης του τάδε θέματος και να μην υπάρχει η απόλυτη βεβαιότητα ότι υποστηρίζεται η αλήθεια.</seg>
               <seg>Πάντοτε υπήρχε η υπόνοια, μήπως υπάρχει και καμία άλλη ρύθμιση, την οποία δεν μπόρεσα να ανεύρω και μου έχει ξεφύγει. Αυτόν το φόβο, εάν θέλετε, τον έχουμε ζήσει και στα πρόσωπα των δικαστών, που κάθε φορά που επικαλούμεθα κάποιο νόμο μετά από μελέτη, με νομολογία, έλεγε ο δικαστής "με τις προτάσεις παρακαλώ και τα αντίγραφα του νόμου ή τα αντίγραφα των δικαστικών αποφάσεων". Ζούσε και ο ίδιος ο εφαρμοστής του δικαίου την ανασφάλεια αυτή περί την εφαρμογή του.</seg>
               <seg>Συνεπώς πρέπει να σας επαινέσω. Δεν έχει σημασία που είμαστε Αντιπολίτευση. Αν θέλετε, και από κεκτημένη καμιά φορά ταχύτητα, από την πολιτική αντιπαλότητα, εύκολα απευθύνουμε κατηγορία. Πρέπει να έχουμε τη γενναιότητα με την ίδια ευκολία να αναγνωρίζουμε και το ορθό, να αναγνωρίζουμε και τη δημιουργική δράση των πολιτικών μας αντιπάλων.</seg>
               <seg>Κύριοι του Υπουργείου Οικονομικών, κάνατε ένα έργο, το οποίο πραγματικά θα είναι εύχρηστο, θα καταστήσει αποτελεσματικότερη την εφαρμογή της φορολογικής νομοθεσίας, θα εξοικονομηθούν χιλιάδες ώρες των Ελλήνων εργαζομένων, είτε ιδιωτών είτε στο δημόσιο τομέα, από το να ψάχνουν ασκόπως μέρες ή νύχτες για να βρουν διατάξεις. Και θα δώσει την ασφάλεια σ’ αυτούς που θέλουν να εφαρμόσουν το νόμο ή που διέπονται από το νόμο, να γνωρίσουν τι συμβαίνει.</seg>
               <seg>Ως νομικός έχω διατρέξει τον κίνδυνο, στα κεφάλαιά του, στις ενότητές του, διαβάζοντας τα άρθρα. Οφείλω να ομολογήσω ότι είναι τέτοιας ευχρηστότητας που και ο μη νομικός πολίτης, εάν προμηθευτεί πλέον αυτήν την κωδικοποιημένη νομοθεσία, όπως την κάνατε, θα έχει την ευχέρεια να γνωρίζει τι διέπει τη μοίρα του φορολογικά, απέναντι στο Ελληνικό Κράτος.</seg>
            </u>
            <incident>
               <desc>(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ)</desc>
            </incident>
            <u xml:id="debate_1994-09-01_speech_102" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Εσωτερικών "Συμπλήρωση διατάξεων για τη νομαρχιακή αυτοδιοίκηση και άλλες διατάξεις".</seg>
               <seg>Έχω την τιμή να σας εισηγηθώ την ομόφωνη απόφαση της Διασκέψεως των Προέδρων σ’ ό,τι αφορά και το νομοθετικό έργο και το έργο του Κοινοβουλευτικού Ελέγχου της προσεχούς εβδομάδας.</seg>
               <seg>Την προσεχή Δευτέρα θα γίνει κανονικά η συνεδρίαση Κοινοβουλευτικού Ελέγχου, όπως προβλέπεται από τον Κανονισμό, προκειμένου να κατατεθεί και να ανακοινωθεί αμέσως στη Βουλή το πόρισμα της Επιτροπής της ΑΓΕΤ, όπως αυτή έχει δεσμευθεί. Δε θα μεταφερθεί, δηλαδή, η συνεδρίαση της Δευτέρας την Τρίτη, όπως κάναμε μέχρι τώρα. Η συνεδρίαση, όμως, Κοινοβουλευτικού Ελέγχου της Παρασκευής, δηλαδή, αναφορές, ερωτήσεις και η επερώτηση θα μεταφερθεί την Τετάρτη το πρωί. Το απόγευμα της Τετάρτης θα γίνει Νομοθετική Εργασία. Την Πέμπτη θα συζητηθούν οι επίκαιρες ερωτήσεις της Παρασκευής και εν συνεχεία θα γίνει νομοθετική εργασία.</seg>
               <seg>Σε ό,τι αφορά τώρα τη νομοθετική εργασία, η Διάσκεψη των Προέδρων ομοφώνως εισηγείται να συζητηθεί το νομοσχέδιο, του οποίου την κατάθεση της εκθέσεως ανήγγειλα τώρα, την προσεχή εβδομάδα σε μέχρι τρεις συνεδριάσεις, εάν χρειαστεί, δηλαδή Τρίτη, Τετάρτη και Πέμπτη. Την τελευταία συνεδρίαση της Πέμπτης θα ψηφισθεί και στο σύνολό του το νομοσχέδιο αυτό, με τις τυχόν τροπολογίες, εφόσον, όμως, αυτές οι τροπολογίες θα έχουν τεθεί υπόψη του Σώματος μέχρι την έναρξη της συνεδριάσεως της Τετάρτης. Εάν μεν τελειώσει την Τετάρτη η συζήτηση του νομοσχεδίου, έχει καλώς, θα ψηφισθεί την Πέμπτη στο σύνολο. Εάν δεν τελειώσει την Τετάρτη και χρειασθεί να πάμε και την Πέμπτη, θα ψηφισθεί και στο σύνολό του την Πέμπτη, αλλά με τροπολογίες που δε θα κατατεθούν την τελευταία ημέρα. Σ’ αυτήν την περίπτωση θα χρειαστεί να πάμε σε άλλη μέρα για την ψήφισή του στο σύνολο.</seg>
               <seg>Επαναλαμβάνω, λοιπόν, ότι θα συζητηθεί Τρίτη, Τετάρτη και Πέμπτη, αν χρειασθεί. Η ψήφιση στο σύνολο θα γίνει την Πέμπτη, με τροπολογίες που θα έχουν κατατεθεί το αργότερο μέχρι την αρχή της συνεδριάσεως της Τετάρτης. Εάν κατατεθούν και άλλες τροπολογίες, τότε δεν θα ψηφισθεί την Πέμπτη στο σύνολο, αλλά την μεθεπόμενη εβδομάδα.</seg>
               <seg>Τέλος, την Πέμπτη, πριν από τη συνεδρίαση νομοθετικού έργου, θα συζητηθούν κατ’ αρχήν αιτήσεις άρσεως ασυλίας Βουλευτών.</seg>
               <seg>Ακολούθως, εάν χρειασθεί, θα συνεχισθεί η συζήτηση επί των άρθρων και επί των τροπολογιών του νομοσχεδίου, όπως σας προανέφερα.</seg>
            </u>
            <u xml:id="debate_1994-09-01_speech_103" who="georgios_panagiotopoulos">
               <note type="speaker">ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ</note>
               <seg>Δε θα γίνουν Τμήματα Διακοπών, κύριε Πρόεδρε;</seg>
            </u>
            <u xml:id="debate_1994-09-01_speech_104" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Αυτό είναι ελπίδα και στόχος του Προέδρου που και αυτός έχει ανάγκη διακοπών. Βλέπετε όμως ότι οι συνάδελφοί μας της Εξεταστικής Επιτροπής για την "ΑΓΕΤ-ΗΡΑΚΛΗΣ" με το έργο που ήσαν υποχρεωμένοι να φέρουν εις πέρας μας καθυστέρησαν και ούτε Τμήματα Διακοπών έγιναν και άλλα προβλήματα προέκυψαν.</seg>
               <seg>Κύριοι συνάδελφοι, συμφωνεί η Βουλή επ’ αυτών;</seg>
            </u>
            <u xml:id="debate_1994-09-01_speech_105" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
            </u>
            <u xml:id="debate_1994-09-01_speech_106" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Συνεπώς η Βουλή δέχθηκε ομοφώνως όσα εισηγήθηκα σχετικά με τον Κοινοβουλευτικό Έλεγχο και με το νομοθετικό έργο που θα έχει η Βουλή την επόμενη εβδομάδα.</seg>
               <seg>Ο Κοινοβουλευτικός Εκπρόσωπος της Νέας Δημοκρατίας, κ. Παναγιωτόπουλος, παλιός και αγαπητός φίλος, έχει το λόγο.</seg>
            </u>
            <u xml:id="debate_1994-09-01_speech_107" who="georgios_panagiotopoulos">
               <note type="speaker">ΓΕΩΡΓΙΟΣ ΠΑΝΑΓΙΩΤΟΠΟΥΛΟΣ</note>
               <seg>Δε ζήτησα το λόγο, κύριε Πρόεδρε.</seg>
            </u>
            <u xml:id="debate_1994-09-01_speech_108" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Είναι μία μικρή ένδειξη για την ειλικρίνεια των αισθημάτων.</seg>
               <seg>Κύριοι συνάδελφοι, θα εκφωνηθεί τώρα το Δελτίο Επικαίρων Ερωτήσεων της Δευτέρας 5ης Σεπτεμβρίου 1994.</seg>
               <seg>Πρώτη είναι η με αριθμό 376/30-8-94 επίκαιρη ερώτηση του Βουλευτή του Πανελληνίου Σοσιαλιστικού Κινήματος (ΠΑ.ΣΟ.Κ.) κ. Γιάννη Καψή προς τον Υπουργό Εθνικής Παιδείας και Θρησκευμάτων, "σχετικά με τις προθέσεις της Κυβέρνησης για αναθεώρηση των κεφαλαίων εκείνων των βιβλίων του Γυμνασίου και Λυκείου που αναφέρονται στη Μικρασιατική Καταστροφή κ.λπ."</seg>
               <seg>Δεύτερη είναι η με αριθμό 382/30-8-94 επίκαιρη ερώτηση της Βουλευτού της Νέας Δημοκρατίας κας Έλσας Παπαδημητρίου προς τον Υπουργό Περιβάλλοντος, Χωροταξίας και Δημοσίων Έργων, "σχετικά με τις εντάξεις περιοχών αυθαιρέτων κτισμάτων σε σχέδιο πόλεως, την καθυστέρηση προώθησης των οικιστικών σχεδίων κ.λπ."</seg>
               <seg>Τρίτη είναι η με αριθμό 389/31-8-94 επίκαιρη ερώτηση του Βουλευτή της Πολιτικής Άνοιξης, κ. Ανδρέα Λεντάκη, προς τον Υπουργό Βιομηχανίας Ενέργειας και Τεχνολογίας, "σχετικά με τα μέτρα που προτίθεται να λάβει η Κυβέρνηση για να αποκλειστεί στο μέλλον η επανεμφάνιση διακοπών ηλεκτρικού ρεύματος, οι οποίες είχαν παρατηρηθεί το φθινόπωρο του 1993."</seg>
               <seg>Τέταρτη είναι η με αριθμό 387/31-8-94 επίκαιρη ερώτηση του Βουλευτή του Κομμουνιστικού Κόμματος της Ελλάδος, κ. Γεράσιμου Αραβανή προς τον Υπουργό Βιομηχανίας, Ενέργειας και Τεχνολογίας, "σχετικά με την επίλυση προβλημάτων που αντιμετωπίζει η ΛΑΡΚΟ".</seg>
               <seg>Πέμπτη είναι η με αριθμό 384/31-8-94 επίκαιρη ερώτηση του Βουλευτή της Νέας Δημοκρατίας, κ. Ανδρέα Καραγκούνη, προς τον Υπουργό Περιβάλλοντος, Χωροταξίας και Δημοσίων Έργων, "σχετικά με τις προθέσεις της Κυβέρνησης για αποπεράτωση του έργου ασφαλτόστρωσης οδικού δικτύου στην περιοχή της ορεινής Ναυπακτίας του Νομού Αιτωλοακαρνανίας".</seg>
               <seg>Έκτη είναι η με αριθμό 388/31-8-94 επίκαιρη ερώτηση του Βουλευτή του Κομμουνιστικού Κόμματος της Ελλάδος, κ. Δήμου Κουμπούρη, προς τους Υπουργούς Γεωργίας, Περιβάλλοντος Χωροταξίας και Δημοσίων Έργων, "σχετικά με τα μέτρα προστασίας του Εθνικού Δρυμού της Πάρνηθας".</seg>
               <seg>Ο Υφυπουργός Οικονομικών, κ. Δημήτριος Γεωργακόπουλος, έχει το λόγο.</seg>
            </u>
            <u xml:id="debate_1994-09-01_speech_109" who="dimitris_georgakopoulos">
               <note type="speaker">ΔΗΜΗΤΡΗΣ ΓΕΩΡΓΑΚΟΠΟΥΛΟΣ</note>
               <seg>Κύριοι συνάδελφοι, δεν πρόκειται περί ενός νέου φορολογικού νόμου όπως πολύ σωστά επισημάνθηκε από τους συναδέλφους. Πρόκειται για την κωδικοποίηση της φορολογίας εισοδήματος. Ήταν έκδηλη η ανάγκη να γίνει αυτό για όλους αυτούς οι οποίοι ασχολούνται με το δίκαιο της φορολογίας και όχι μόνο γι’ αυτούς. Και οι ερευνητές των Πανεπιστημίων είχαν μεγάλη ανάγκη αυτής της κωδικοποίησης.</seg>
            </u>
            <incident>
               <desc>(Στο σημείο αυτό την Προεδρική Έδρα καταλαμβάνει ο Ε’ Αντιπρόεδρος της Βουλής κ. ΝΙΚΗΤΑΣ ΒΕΝΙΖΕΛΟΣ)</desc>
            </incident>
            <u xml:id="debate_1994-09-01_speech_110" who="panagiotis_kritikos">
               <note type="speaker">Παναγιώτης Κρητικός</note>
               <seg>Ο κ. Γκόνης έχει το λόγο.</seg>
            </u>
            <u xml:id="debate_1994-09-01_speech_111" who="anastasios_gkonis">
               <note type="speaker">ΑΝΑΣΤΑΣΙΟΣ ΓΚΟΝΗΣ</note>
               <seg>Για ένα λεπτό, κύριε Πρόεδρε.</seg>
            </u>
            <u xml:id="debate_1994-09-01_speech_112" who="panagiotis_kritikos">
               <note type="speaker">Παναγιώτης Κρητικός</note>
               <seg>Όσο θέλετε.</seg>
            </u>
            <u xml:id="debate_1994-09-01_speech_113" who="anastasios_gkonis">
               <note type="speaker">ΑΝΑΣΤΑΣΙΟΣ ΓΚΟΝΗΣ</note>
               <seg>Απλώς ήθελα να κάνω μία επισήμανση. Έχω την προσωπική άποψη ότι ο υψηλότερος δείκτης πολιτισμού ενός λαού είναι ο δείκτης της φορολογικής συνειδήσεως την οποία έχει. Για την απόκτηση δε αυτής της φορολογικής συνειδήσεως πρέπει να συντρέχουν δύο προϋποθέσεις:</seg>
               <seg>Πρώτον, ο δίκαιος φορολογικός νόμος -και το επεσήμανα αυτό- και δεύτερον, η γνώση του φορολογικού συστήματος, το οποίο πρέπει να είναι εκλαϊκευμένο έτσι, ώστε να είναι κατανοητό στον κάθε πολίτη, ανάλογα με την οικονομική του δραστηριότητα. Δηλαδή, και ένας του δημοτικού σχολείου, ή είναι μισθωτός ή ένας μικροεπαγγελματίας, διαβάζοντας τις διατάξεις του νόμου να ξέρει να κάνει μόνος του τη φορολογική του δήλωση.</seg>
               <seg>Αποτελεί πράγματι μία αξιέπαινη προσπάθεια και θα καταχωρηθεί στο ενεργητικό της θητείας σας, αξιότιμε κύριε Υπουργέ, η προσπάθειά σας για την κωδικοποίηση της φορολογικής νομοθεσίας ευρύτερα. Βέβαια, δυσκολίες πολλές θα αντιμετωπίσετε και στο Φ.Π.Α. εκτός από τους φόρους καταναλώσεως. Πάντως όμως είναι μία προσπάθεια η οποία πρέπει να προχωρήσει και θα είναι εξαιρετικά επωφελής. Εύχομαι δε, την προσπάθεια τη δική σας να μιμηθούν και τα άλλα Υπουργεία, γιατί όπως εισαγωγικά είπα στην ομιλία μου, η πολυνομία που κρατεί στον Τόπο μας, είναι μία βαρειά νόσος, η οποία επηρεάζει δυσμενώς και την πολιτική και την οικονομική και την κοινωνική μας ζωή. Ευχαριστώ.</seg>
            </u>
            <u xml:id="debate_1994-09-01_speech_114" who="panagiotis_kritikos">
               <note type="speaker">Παναγιώτης Κρητικός</note>
               <seg>Ο κ. Σκυλλάκος έχει το λόγο.</seg>
            </u>
            <u xml:id="debate_1994-09-01_speech_115" who="antonis_skullakos">
               <note type="speaker">ΑΝΤΩΝΗΣ ΣΚΥΛΛΑΚΟΣ</note>
               <seg>Θέλω να δηλώσω ότι εμείς το ψηφίζουμε το νομοσχέδιο.</seg>
            </u>
            <u xml:id="debate_1994-09-01_speech_116" who="panagiotis_kritikos">
               <note type="speaker">Παναγιώτης Κρητικός</note>
               <seg>Ο κύριος Υφυπουργός έχει το λόγο.</seg>
            </u>
            <u xml:id="debate_1994-09-01_speech_117" who="dimitris_georgakopoulos">
               <note type="speaker">ΔΗΜΗΤΡΗΣ ΓΕΩΡΓΑΚΟΠΟΥΛΟΣ</note>
               <seg>Θα αναφερθώ μόνο στο θέμα της φορολογικής συνείδησης που ανέφερε ο κ. Γκόνης. Πράγματι είναι πάρα πολύ σημαντικό να μπορέσουμε να περάσουμε το θέμα της φορολογικής συνείδησης στους Έλληνες πολίτες, γιατί αν πραγματικά, όπως είπατε, ο δείκτης πολιτισμού ενός λαού κρίνεται και από τον υψηλό δείκτη φορολογικής συνείδησης που έχει, σας πληροφορώ ότι, αν πράγματι μπορέσουμε να ανεβάσουμε αυτόν το δείκτη φορολογικής συνείδησης, τότε πολλά από τα προβλήματα της ελληνικής κοινωνίας θα λυθούν. Γιατί σήμερα πραγματικά με την μέχρι τώρα πορεία της Χώρας μας, εδώ και 170 χρόνια, αυτός ο δείκτης της φορολογικής συνείδησης είναι πολύ χαμηλός.</seg>
               <seg>Αν μπορέσουμε να κάνουμε τον Ελληνικό Λαό να συνειδητοποιήσει ότι είναι προς το συμφέρον του, τότε πραγματικά δε θα υπάρχουν προβλήματα δημοσιονομικά στη Χώρα μας γιατί εισοδήματα υπάρχουν.</seg>
            </u>
            <u xml:id="debate_1994-09-01_speech_118" who="panagiotis_kritikos">
               <note type="speaker">Παναγιώτης Κρητικός</note>
               <seg>Κηρύσσεται περαιωμένη η συζήτηση επί της αρχής του σχεδίου νόμου του Υπουργείου Οικονομικών "Κύρωση του Κώδικα Φορολογίας Εισοδήματος" και ερωτάται το Σώμα, αν γίνεται δεκτό το νομοσχέδιο "Κύρωση του Κώδικα Φορολογίας Εισοδήματος" επί της αρχής.</seg>
            </u>
            <u xml:id="debate_1994-09-01_speech_119" who="bouleutis/es">
               <note type="speaker">βουλευτης/ες</note>
               <seg>Δεκτό, δεκτό.</seg>
            </u>
            <u xml:id="debate_1994-09-01_speech_120" who="panagiotis_kritikos">
               <note type="speaker">Παναγιώτης Κρητικός</note>
               <seg>Συνεπώς το σχέδιο νόμου του Υπουργείου Οικονομικών "Κύρωση του Κώδικα Φορολογίας Εισοδήματος", έγινε δεκτό επί της αρχής ομοφώνως.</seg>
               <seg>Εισερχόμεθα στην ψήφιση των άρθρων.</seg>
               <seg>Ερωτάται το Σώμα, αν γίνεται δεκτό το άρθρο πρώτο.</seg>
            </u>
            <u xml:id="debate_1994-09-01_speech_121" who="bouleutis/es">
               <note type="speaker">βουλευτης/ες</note>
               <seg>Δεκτό, δεκτό.</seg>
            </u>
            <u xml:id="debate_1994-09-01_speech_122" who="panagiotis_kritikos">
               <note type="speaker">Παναγιώτης Κρητικός</note>
               <seg>Συνεπώς το άρθρο πρώτο έγινε δεκτό ομοφώνως.</seg>
               <seg>Ερωτάται το Σώμα, αν γίνεται δεκτό το άρθρο δεύτερο.</seg>
            </u>
            <u xml:id="debate_1994-09-01_speech_123" who="bouleutis/es">
               <note type="speaker">βουλευτης/ες</note>
               <seg>Δεκτό, δεκτό.</seg>
            </u>
            <u xml:id="debate_1994-09-01_speech_124" who="panagiotis_kritikos">
               <note type="speaker">Παναγιώτης Κρητικός</note>
               <seg>Συνεπώς το άρθρο δεύτερο έγινε δεκτό ομοφώνως.</seg>
               <seg>Το σχέδιο νόμου "Κύρωση του Κώδικα Φορολογίας Εισοδήματος" έγινε δεκτό κατ’ αρχήν, κατ’ άρθρο, και ερωτάται το Σώμα αν γίνεται δεκτό και στο σύνολο.</seg>
            </u>
            <u xml:id="debate_1994-09-01_speech_125" who="bouleutis/es">
               <note type="speaker">βουλευτης/ες</note>
               <seg>Δεκτό, δεκτό.</seg>
            </u>
            <u xml:id="debate_1994-09-01_speech_126" who="panagiotis_kritikos">
               <note type="speaker">Παναγιώτης Κρητικός</note>
               <seg>Το σχέδιο νόμου έγινε δεκτό και στο σύνολο.</seg>
               <seg>Συνεπώς το σχέδιο νόμου αρμοδιότητας Υπουργείου Οικονομικών "Κύρωση του Κώδικα Φορολογίας Εισοδήματος" έγινε δεκτό σε μόνη συζήτηση κατ’ αρχήν, κατ’ άρθρο και στο σύνολο και έχει ως εξής:</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΟΝΤΑΙ ΑΡΘΡΑ)</seg>
               <seg>(ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>(ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
               <seg>(ΠΑΡΕΜΒΑΛΛΕΤΑΙ ΠΙΝΑΚΑΣ)</seg>
            </u>
            <u xml:id="debate_1994-09-01_speech_127" who="panagiotis_kritikos">
               <note type="speaker">Παναγιώτης Κρητικός</note>
               <seg>Παρακαλώ το Σώμα να εξουσιοδοτήσει το Προεδρείο για την υπ’ ευθύνη του κύρωση των Πρακτικών της σημερινής συνεδρίασης ως προς την ψήφιση αυτού του νομοσχεδίου.</seg>
            </u>
            <u xml:id="debate_1994-09-01_speech_128" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
            </u>
            <u xml:id="debate_1994-09-01_speech_129" who="panagiotis_kritikos">
               <note type="speaker">Παναγιώτης Κρητικός</note>
               <seg>Συνεπώς παρεσχέθη η ζητηθείσα εξουσιοδότηση.</seg>
               <seg>Κύριοι συνάδελφοι, δέχεστε να λύσουμε τη Συνεδρίαση;</seg>
            </u>
            <u xml:id="debate_1994-09-01_speech_130" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
               <seg>Με τη συναίνεση του Σώματος και ώρα 13.20 λύεται η Συνεδρίαση για την προσεχή Δευτέρα 5 Σεπτεμβρίου 1994 και ώρα 18.00 με αντικείμενο ημερήσιας διατάξεως κοινοβουλευτικό έλεγχο σύμφωνα με την ημερήσια διάταξη η οποία θα κυκλοφορήσει.</seg>
               <seg>Ο ΠΡΟΕΔΡΟΣ ΟΙ ΓΡΑΜΜΑΤΕΙΣ</seg>
            </u>
         </div>
      </body>
   </text>
</TEI>
