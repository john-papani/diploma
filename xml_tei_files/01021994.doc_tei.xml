<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xml:id=""
     type="debate"
     subtype="debate"
     xml:lang="gr">
   <teiHeader>
      <fileDesc>
         <titleStmt>
            <title>Akoma Ntoso: An example of parliamentary debate</title>
         </titleStmt>
         <publicationStmt>
            <authority>CLARIN ERIC</authority>
            <date when="2023-07-07+03:00">7. 7. 2023</date>
         </publicationStmt>
         <sourceDesc>
            <bibl>
               <title type="main">Akoma Ntoso Version 1.0</title>
               <title type="sub">Examples</title>
               <idno type="URI">http://docs.oasis-open.org/legaldocml/akn-core/v1.0/os/part2-specs/examples/</idno>
            </bibl>
            <listRelation type="FRBR" resp="#cobalt">
               <relation ref="http://www.w3.org/1999/02/22-rdf-syntax-ns#type"
                         active="/akn/gr/debate/1994-02-01/1/!main"
                         passive="http://purl.org/vocab/frbr/core#Work"/>
               <relation ref="http://www.w3.org/2002/07/owl#sameAs"
                         active="http://purl.org/vocab/frbr/core#Work"
                         passive="https://w3id.org/akn/ontology/allot/FRBRWork"/>
               <relation ref="http://purl.org/dc/terms/isPartOf"
                         active="/akn/gr/debate/1994-02-01/1/!main"
                         passive="/akn/gr/debate/1994-02-01/1"/>
               <relation name="Generation"
                         ref="http://purl.org/dc/elements/1.1/date"
                         active="/akn/gr/debate/1994-02-01/1/!main"
                         passive="1994-02-01"/>
               <relation ref="http://purl.org/dc/elements/1.1/creator"
                         active=""
                         passive="/akn/gr/debate/1994-02-01/1/!main"/>
               <relation ref="" active="" passive="/akn/gr/debate/1994-02-01/1/!main"/>
               <relation ref="http://purl.org/vocab/frbr/core#Place"
                         active="/akn/gr/debate/1994-02-01/1/!main"
                         passive="http://eulersharp.sourceforge.net/2003/03swap/countries#gr"/>
               <relation active="/akn/gr/debate/1994-02-01/1/!main"
                         ref="http://purl.org/vocab/frbr/core#realization"
                         passive="/akn/gr/debate/1994-02-01/1/gr@1994-02-01/!main"/>
               <relation ref="http://www.w3.org/1999/02/22-rdf-syntax-ns#type"
                         active="/akn/gr/debate/1994-02-01/1/gr@1994-02-01/!main"
                         passive="http://purl.org/vocab/frbr/core#Expression"/>
               <relation ref="http://www.w3.org/2002/07/owl#sameAs"
                         active="http://purl.org/vocab/frbr/core#Expression"
                         passive="https://w3id.org/akn/ontology/allot/FRBRExpression"/>
               <relation ref="http://purl.org/dc/terms/isPartOf"
                         active="/akn/gr/debate/1994-02-01/1/gr@1994-02-01/!main"
                         passive="/akn/gr/debate/1994-02-01/1/gr@1994-02-01"/>
               <relation name="Generation"
                         ref="http://purl.org/dc/elements/1.1/date"
                         active="/akn/gr/debate/1994-02-01/1/gr@1994-02-01/!main"
                         passive="1994-02-01"/>
               <relation ref="http://purl.org/dc/elements/1.1/creator"
                         active=""
                         passive="/akn/gr/debate/1994-02-01/1/gr@1994-02-01/!main"/>
               <relation ref=""
                         active=""
                         passive="/akn/gr/debate/1994-02-01/1/gr@1994-02-01/!main"/>
               <relation ref="http://purl.org/dc/elements/1.1/language"
                         active="/akn/gr/debate/1994-02-01/1/gr@1994-02-01/!main"
                         passive="gr"/>
               <relation active="/akn/gr/debate/1994-02-01/1/gr@1994-02-01/!main"
                         ref="http://purl.org/vocab/frbr/core#embodiment"
                         passive="/akn/gr/debate/1994-02-01/1/gr@1994-02-01/!main"/>
               <relation ref="http://www.w3.org/1999/02/22-rdf-syntax-ns#type"
                         active="/akn/gr/debate/1994-02-01/1/gr@1994-02-01/!main"
                         passive="http://purl.org/vocab/frbr/core#Manifestation"/>
               <relation ref="http://www.w3.org/2002/07/owl#sameAs"
                         active="http://purl.org/vocab/frbr/core#Manifestation"
                         passive="https://w3id.org/akn/ontology/allot/FRBRManifestation"/>
               <relation ref="http://purl.org/dc/terms/isPartOf"
                         active="/akn/gr/debate/1994-02-01/1/gr@1994-02-01/!main"
                         passive="/akn/gr/debate/1994-02-01/1/gr@1994-02-01"/>
               <relation name="Generation"
                         ref="http://purl.org/dc/elements/1.1/date"
                         active="/akn/gr/debate/1994-02-01/1/gr@1994-02-01/!main"
                         passive="1994-02-01"/>
               <relation ref="http://purl.org/dc/elements/1.1/creator"
                         active=""
                         passive="/akn/gr/debate/1994-02-01/1/gr@1994-02-01/!main"/>
               <relation ref=""
                         active=""
                         passive="/akn/gr/debate/1994-02-01/1/gr@1994-02-01/!main"/>
            </listRelation>
         </sourceDesc>
      </fileDesc>
      <profileDesc>
         <settingDesc>
            <setting>
               <name type="country" key="gr"/>
               <date when="1994-02-01"/>
            </setting>
         </settingDesc>
      </profileDesc>
      <encodingDesc>
         <classDecl>
            <taxonomy>
               <desc>
                  <term>TLCRole</term>
               </desc>
               <category xml:id="proedros">
                  <catDesc>
                     <term>ΠΡΟΕΔΡΟΣ</term>
                     <idno type="AKN">/ontology/person/akn/parliament/proedros</idno>
                  </catDesc>
               </category>
            </taxonomy>
         </classDecl>
      </encodingDesc>
      <profileDesc>
         <particDesc>
            <listOrg>
               <org xml:id="greek_parl">
                  <orgName>Greek_Parliament</orgName>
                  <idno type="AKN">/ontology/organization/akn/greek_parl</idno>
               </org>
            </listOrg>
            <listPerson>
               <person xml:id="anastasios_nikopoulos">
                  <persName>ΑΝΑΣΤΑΣΙΟΣ ΝΙΚΟΠΟΥΛΟΣ</persName>
                  <idno type="AKN">/ontology/person/akn/parliament/anastasios_nikopoulos</idno>
               </person>
               <person xml:id="dimitrios_gaitanidis">
                  <persName>ΔΗΜΗΤΡΙΟΣ ΓΑΙΤΑΝΙΔΗΣ</persName>
                  <idno type="AKN">/ontology/person/akn/parliament/dimitrios_gaitanidis</idno>
               </person>
               <person xml:id="stratis_korakas">
                  <persName>ΣΤΡΑΤΗΣ ΚΟΡΑΚΑΣ</persName>
                  <idno type="AKN">/ontology/person/akn/parliament/stratis_korakas</idno>
               </person>
               <person xml:id="kuriakos_spuriounis">
                  <persName>ΚΥΡΙΑΚΟΣ ΣΠΥΡΙΟΥΝΗΣ</persName>
                  <idno type="AKN">/ontology/person/akn/parliament/kuriakos_spuriounis</idno>
               </person>
               <person xml:id="andreas_lentakis">
                  <persName>ΑΝΔΡΕΑΣ ΛΕΝΤΑΚΗΣ</persName>
                  <idno type="AKN">/ontology/person/akn/parliament/andreas_lentakis</idno>
               </person>
               <person xml:id="spuridon_striftaris">
                  <persName>ΣΠΥΡΙΔΩΝ ΣΤΡΙΦΤΑΡΗΣ</persName>
                  <idno type="AKN">/ontology/person/akn/parliament/spuridon_striftaris</idno>
               </person>
               <person xml:id="oloi_oi_bouleutes">
                  <persName>ΟΛΟΙ ΟΙ ΒΟΥΛΕΥΤΕΣ</persName>
                  <idno type="AKN">/ontology/person/akn/parliament/oloi_oi_bouleutes</idno>
               </person>
               <person xml:id="marieta_giannakou-koutsikou">
                  <persName>ΜΑΡΙΕΤΑ ΓΙΑΝΝΑΚΟΥ-ΚΟΥΤΣΙΚΟΥ</persName>
                  <idno type="AKN">/ontology/person/akn/parliament/marieta_giannakou-koutsikou</idno>
               </person>
               <person xml:id="polloi_bouleutes">
                  <persName>ΠΟΛΛΟΙ ΒΟΥΛΕΥΤΕΣ</persName>
                  <idno type="AKN">/ontology/person/akn/parliament/polloi_bouleutes</idno>
               </person>
               <person xml:id="apostolos_kaklamanis">
                  <persName>Απόστολος Κακλαμάνης</persName>
                  <idno type="AKN">/ontology/person/akn/parliament/apostolos_kaklamanis</idno>
               </person>
               <person xml:id="panagiotis_n._kritikos">
                  <persName>Παναγιώτης Ν. Κρητικός</persName>
                  <idno type="AKN">/ontology/person/akn/parliament/panagiotis_n._kritikos</idno>
               </person>
               <person xml:id="alexandros_papadopoulos">
                  <persName>ΑΛΕΞΑΝΔΡΟΣ ΠΑΠΑΔΟΠΟΥΛΟΣ</persName>
                  <idno type="AKN">/ontology/person/akn/parliament/alexandros_papadopoulos</idno>
               </person>
               <person xml:id="nikitas_benizelos">
                  <persName>Νικήτας Βενιζέλος</persName>
                  <idno type="AKN">/ontology/person/akn/parliament/nikitas_benizelos</idno>
               </person>
               <person xml:id="antonis_skullakos">
                  <persName>ΑΝΤΩΝΗΣ ΣΚΥΛΛΑΚΟΣ</persName>
                  <idno type="AKN">/ontology/person/akn/parliament/antonis_skullakos</idno>
               </person>
               <person xml:id="spuridon_stiftaris">
                  <persName>ΣΠΥΡΙΔΩΝ ΣΤΙΦΤΑΡΗΣ</persName>
                  <idno type="AKN">/ontology/person/akn/parliament/spuridon_stiftaris</idno>
               </person>
               <person xml:id="orestis_kolozof">
                  <persName>ΟΡΕΣΤΗΣ ΚΟΛΟΖΩΦ</persName>
                  <idno type="AKN">/ontology/person/akn/parliament/orestis_kolozof</idno>
               </person>
               <person xml:id="ioannis_papaspurou">
                  <persName>ΙΩΑΝΝΗΣ ΠΑΠΑΣΠΥΡΟΥ</persName>
                  <idno type="AKN">/ontology/person/akn/parliament/ioannis_papaspurou</idno>
               </person>
               <person xml:id="dimitrios_sioufas">
                  <persName>ΔΗΜΗΤΡΙΟΣ ΣΙΟΥΦΑΣ</persName>
                  <idno type="AKN">/ontology/person/akn/parliament/dimitrios_sioufas</idno>
               </person>
            </listPerson>
         </particDesc>
         <langUsage>
            <language ident="gr"/>
         </langUsage>
      </profileDesc>
   </teiHeader>
   <text>
      <front>
         <div type="preface">
            <p>Π Ρ Α Κ Τ Ι Κ Α    Β Ο Υ Λ Η Σ</p>
            <p>Η΄ ΠΕΡΙΟΔΟΣ (ΠΡΟΕΔΡΕΥΟΜΕΝΗΣ ΔΗΜΟΚΡΑΤΙΑΣ)</p>
            <p>ΣΥΝΟΔΟΣ Α΄</p>
            <p>ΣΥΝΕΔΡΙΑΣΗ ΝΒ΄</p>
            <p>Τρίτη 1 Φεβρουαρίου 1994</p>
         </div>
      </front>
      <body>
         <div type="debateSection" subtype="opening">
            <p>Αθήνα, σήμερα την 1η Φεβρουαρίου 1994, ημέρα Τρίτη και ώρα 18.20’ συνήλθε στην Αίθουσα συνεδριάσεων του Βουλευτηρίου, η Βουλή σε Ολομέλεια, για να συνεδριάσει υπό την Προεδρία του Προέδρου κ. ΑΠΟΣΤΟΛΟΥ ΚΑΚΛΑΜΑΝΗ.</p>
         </div>
         <div type="debateSection" subtype="main_debate_section">
            <u xml:id="debate_1994-02-01_speech_1" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, αρχίζει η συνεδρίαση.</seg>
               <seg>Παρακαλείται ο γραμματέας κ. Ιωάννης Κατσαρός, Βουλευτής Θεσσαλονίκης, να διαβάσει τις αναφορές προς το Σώμα.</seg>
               <seg>Ανακοινώνονται προς το Σώμα από το Βουλευτή κ. Ιωάννη Κατσαρό τα ακόλουθα:</seg>
               <seg>Α’ ΚΑΤΑΘΕΣΗ ΑΝΑΦΟΡΩΝ</seg>
               <seg>1. Ο Βουλευτής Εύβοιας κ. ΟΡΕΣΤΗΣ ΠΑΠΑΣΤΡΑΤΗΣ κατέθεσε αναφορά με την οποία ο Πρόεδρος της Κοινότητας Αγδινών Ιστιαίας Εύβοιας ζητεί χρηματοδότηση για την κατασκευή οδού από Αγδίνες μέχρι Παπάδες Εύβοιας.</seg>
               <seg>2. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ζητεί διευκόλυνση για την εξόφληση ληξιπρόθεσμου χρέους της Βασιλείας Σατσάκη, κατοίκου Πόρου Ηρακλείου.</seg>
               <seg>3. Ο Βουλευτής Λακωνίας κ. ΙΩΑΝΝΗΣ ΣΤΑΘΟΠΟΥΛΟΣ κατέθεσε αναφορά με την οποία ο Σύλλογος Καφεζαχαροπλαστών και Εστιατόρων Νεαπόλεως Λακωνίας διαμαρτύρεται για την κατάργηση του Λιμενικού Ταμείου Νεαπόλεως.</seg>
               <seg>4. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ζητεί να πληροφορηθεί γιατί δεν έχει ακόμα διατεθεί εγκεκριμένο χρηματικό ποσό στο αθλητικό σωματείο ΡΑΥΚΟ Αγίου Μύρωνα Ηρακλείου.</seg>
               <seg>5. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία η Κοινότητα Αντισκαρίου Νομού Ηρακλείου ζητεί συντήρηση του δικτύου ύδρευσης καθώς και του δημοτικού σχολείου της Κοινότητας.</seg>
               <seg>6. Ο Βουλευτής Εύβοιας κ. ΟΡΕΣΤΗΣ ΠΑΠΑΣΤΡΑΤΗΣ κατέθεσε αναφορά με την οποία ο Πρόεδρος της Κοινότητας Καλημεριανών Εύβοιας ζητεί την κατασκευή έργων υποδομής στην κοινότητά του.</seg>
               <seg>7. Ο Βουλευτής Εύβοιας κ. ΝΙΚΟΛΑΟΣ ΠΑΠΑΝΔΡΕΟΥ κατέθεσε αναφορά με την οποία ο Πρόεδρος της Κοινότητας Καλημεριανών Εύβοιας ζητεί την κατασκευή έργων υποδομής στην κοινότητά του.</seg>
               <seg>8. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Επιμελητήριο Εύβοιας ζητεί την υλοποίηση των αποφάσεων για τη ρύθμιση των κτηνοτροφικών χρεών και των δανείων των επιχειρήσεων του Νομού Εύβοιας.</seg>
               <seg>9. Ο Βουλευτής Εύβοιας κ. ΝΙΚΟΛΑΟΣ ΠΑΠΑΝΔΡΕΟΥ κατέθεσε αναφορά με την οποία το Επιμελητήριο Εύβοιας ζητεί την υλοποίηση των αποφάσεων για τη ρύθμιση των κτηνοτροφικών χρεών και των δανείων των επιχειρήσεων του Νομού Εύβοιας.</seg>
               <seg>10. Ο Βουλευτής Εύβοιας κ. ΟΡΕΣΤΗΣ ΠΑΠΑΣΤΡΑΤΗΣ κατέθεσε αναφορά με την οποία το Επιμελητήριο Εύβοιας ζητεί την υλοποίηση των αποφάσεων για τη ρύθμιση των κτηνοτροφικών χρεών και των δανείων των επιχειρήσεων του Νομού Εύβοιας.</seg>
               <seg>11. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία ζητεί να πληροφορηθεί γιατί δεν έχει ακόμα διατεθεί εγκεκριμένο χρηματικό ποσό στην Κοινότητα Αγίου Μύρωνα Ηρακλείου.</seg>
               <seg>12. Ο Βουλευτής Μαγνησίας κ. ΓΕΩΡΓΙΟΣ ΣΟΥΡΛΑΣ κατέθεσε αναφορά με την οποία ο Πρόεδρος της Κοινότητας Πλατάνου Νομού Μαγνησίας ζητεί οικονομική ενίσχυση για την αποπεράτωση του υγειονομικού σταθμού της κοινότητάς του.</seg>
               <seg>13. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία το Σωματείο Εργαζομένων στα Πορθμεία Αιδηψού και Βορείου Εύβοιας "Η ΑΡΓΩ" ζητεί την αντικατάσταση του αποσυρθέντος οχηματαγωγού "ΑΙΚΑΤΕΡΙΝΗ Α" με νέο στην πορθμειακή γραμμή Αιδηψού-Αρκίτσης.</seg>
               <seg>14. Ο Βουλευτής Εύβοιας κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ κατέθεσε αναφορά με την οποία το Σωματείο Εργαζομένων στα Πορθμεία Αιδηψού και Βορείου Εύβοιας "Η ΑΡΓΩ" ζητεί την αντικατάσταση του αποσυρθέντος οχηματαγωγού "ΑΙΚΑΤΕΡΙΝΗ Α" με νέο στην πορθμειακή γραμμή Αιδηψού-Αρκίτσης.</seg>
               <seg>15. Ο Βουλευτής Εύβοιας κ. ΝΙΚΟΛΑΟΣ ΠΑΠΑΝΔΡΕΟΥ κατέθεσε αναφορά με την οποία το Σωματείο Εργαζομένων στα Πορθμεία Αιδηψού και Βορείου Εύβοιας "Η ΑΡΓΩ" ζητεί την αντικατάσταση του αποσυρθέντος οχηματαγωγού "ΑΙΚΑΤΕΡΙΝΗ Α" με νέο στην πορθμειακή γραμμή Αιδηψού-Αρκίτσης.</seg>
               <seg>16. Ο Βουλευτής Λακωνίας κ. ΙΩΑΝΝΗΣ ΣΤΑΘΟΠΟΥΛΟΣ κατέθεσε αναφορά με την οποία το Λιμενικό Ταμείο Νεάπολης - Βοιών Λακωνίας διαμαρτύρεται για τη μελετώμενη ενοποίηση λιμενικών ταμείων Νομού Λακωνίας.</seg>
               <seg>17. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία το Επιμελητήριο Ηρακλείου ζητεί οικονομική ενίσχυση για τις πλημμυροπαθείς επιχειρήσεις του Ηρακλείου.</seg>
               <seg>18. Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία η επιτροπή εργαζομένων ΥΕΒ Λάρισας ζητεί την επανεργοποίηση του διαλυθέντος τμήματος του μηχανικού εξοπλισμού της ΥΕΒ με επαναφορά των μηχανημάτων και του προσωπικού.</seg>
               <seg>19. Ο Βουλευτής Λάρισας κ. ΘΕΟΔΩΡΟΣ ΣΤΑΘΗΣ κατέθεσε αναφορά με την οποία ο Πρόεδρος του ΤΟΕΒ Λάρισας ζητεί χρηματοδότηση για την αντικατάσταση γεωτρήσεων λόγω της πτώσης παροχής νερού.</seg>
               <seg>20. Ο Βουλευτής Χανίων κ. ΙΩΣΗΦ ΜΙΧΕΛΟΓΙΑΝΝΗΣ κατέθεσε αναφορά με την οποία δημόσιοι υπάλληλοι ζητούν τον επαναπροσδιορισμό του απαιτούμενου χρόνου προαγωγής τους.</seg>
               <seg>21. Ο Βουλευτής Καρδίτσας κ. ΔΗΜΗΤΡΙΟΣ ΣΙΟΥΦΑΣ κατέθεσε αναφορά με την οποία ο Σύλλογος Φίλων Φυσικής Διαβίωσης και Υγιεινής Διατροφής ζητεί τη λήψη μέτρων για την προστασία υγείας των μαθητών από ακατάλληλα τρόφιμα των κυλικείων των σχολείων Καρδίτσας.</seg>
               <seg>22. Οι Βουλευτές κ. ΚΩΝΣΤΑΝΤΙΝΟΣ ΜΠΑΝΤΟΥΒΑΣ και ΗΛΙΑΣ ΒΕΖΔΡΕΒΑΝΗΣ κατέθεσαν αναφορά με την οποία το Γεωτεχνικό Επιμελητήριο Ελλάδος ζητεί τη χρηματοδότηση των Αγροτικών Συνεταιριστικών Οργανώσεων (ΑΣΟ).</seg>
               <seg>23. Οι Βουλευτές κ. ΕΥΑΓΓΕΛΟΣ ΑΡΓΥΡΗΣ και ΗΛΙΑΣ ΒΕΖΔΡΕΒΑΝΗΣ κατέθεσαν αναφορά με την οποία οι Πρυτάνεις των Πανεπιστημίων Πατρών, Ιωαννίνων, Αριστοτελείου Θεσ/νίκης και Δημοκριτείου Θράκης ζητούν την ίδρυση Ερευνητικών Κέντρων στο λεγόμενο Δυτικό - Βόρειο - Ανατολικό τόξο της χώρας.</seg>
               <seg>24. Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία η επιτροπή πληγεισών επιχειρήσεων Ηρακλείου Κρήτης ζητεί χρηματοδότηση για την επαναλειτουργία τους.</seg>
               <seg>25. Ο Βουλευτής Ιωαννίνων κ. ΕΥΑΓΓΕΛΟΣ ΑΡΓΥΡΗΣ κατέθεσε αναφορά με την οποία Φορείς Αιτωλ/νίας - Άρτας και Ιωαννίνων ζητούν χρηματοδότηση για τον αυτοκινητόδρομο Αντιρρίου - Αγρινίου - Άρτας - Ιωαννίνων.</seg>
               <seg>26. Ο Βουλευτής Ηρακλείου κ. ΙΩΑΝΝΗΣ ΚΟΥΡΑΚΗΣ κατέθεσε αναφορά με την οποία ο Πρόεδρος της Κοινότητας Σκινιάς Ηρακλείου Κρήτης ζητεί χρηματοδότηση για την αξιοποίηση γεωτρήσεων της κοινότητας.</seg>
               <seg>27. Οι Βουλευτές κ. ΠΑΡΑΣΚΕΥΑΣ ΦΟΥΝΤΑΣ, ΠΑΝΑΓΙΩΤΗΣ Ν. ΚΡΗΤΙΚΟΣ και ΗΛΙΑΣ ΒΕΖΔΡΕΒΑΝΗΣ κατέθεσαν αναφορά με την οποία ο Πρόεδρος της Κοινότητας Νεάπολης - Βοιών Λακωνίας ζητεί την υπαγωγή των μικρών Λιμενικών Ταμείων στην τοπική αυτοδιοίκηση.</seg>
               <seg>28. Ο Βουλευτής Τρικάλων κ. ΚΩΝΣΤΑΝΤΙΝΟΣ ΓΕΩΡΓΟΛΙΟΣ κατέθεσε αναφορά με την οποία το Εκκλησιαστικό Συμβούλιο Σαρακίνας Καλαμπάκας ζητεί οικονομική ενίσχυση για την κατασκευή Νέου Ιερού Ναού στην Καλαμπάκα Τρικάλων.</seg>
               <seg>29. Οι Βουλευτές κ. ΕΛΕΥΘΕΡΙΟΣ ΠΑΠΑΓΕΩΡΓΟΠΟΥΛΟΣ και ΗΛΙΑΣ ΒΕΖΔΡΕΒΑΝΗΣ κατέθεσαν αναφορά με την οποία ο Μητροπολίτης Χαλκίδας ζητεί χρηματοδότηση για τη δημιουργία παιδικών κατασκηνώσεων στην περιοχή Ταξιάρχης Ροβιών στην Εύβοια.</seg>
               <seg>30. Ο Βουλευτής Λακωνίας κ. ΠΑΡΑΣΚΕΥΑΣ ΦΟΥΝΤΑΣ κατέθεσε αναφορά με την οποία το Πολεοδομικό Γραφείο Μολάων Λακωνίας ζητεί την πλήρη στελέχωσή του.</seg>
               <seg>31. Ο Δ’ Αντιπρόεδρος της Βουλής και Βουλευτής Λάρισας κ. ΝΙΚΟΛΑΟΣ ΚΑΤΣΑΡΟΣ κατέθεσε αναφορά με την οποία ο Χοιροτροφικός Συνεταιρισμός Λάρισας ζητεί τη λήψη μέτρων για τον εκσυγχρονισμό εμπορίας χοιρινού κρέατος.</seg>
               <seg>32. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ο Πρόεδρος της Κοινότητας Αγδινών Ιστιαίας Εύβοιας ζητεί χρηματοδότηση για την κατασκευή οδού από την περιοχή Αγδίνες μέχρι την περιοχή Παπάδες.</seg>
               <seg>33. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ο Πρόεδρος της Κοινότητας Καλοχωρίου Παντειχίου Εύβοιας ζητεί χρηματοδότηση για τη διαμόρφωση κοινοτικής πλατείας.</seg>
               <seg>34. Η Βουλευτής Ηλείας κα ΦΩΤΕΙΝΗ ΣΤΕΦΑΝΟΠΟΥΛΟΥ κατέθεσε αναφορά με την οποία το Δημοτικό Συμβούλιο Ιθάκης ζητεί την παραμονή του Λιμενικού Ταμείου Ιθάκης στην Ιθάκη ή την υπαγωγή του στην Τ.Α. της Ιθάκης.</seg>
               <seg>35. Ο Βουλευτής Τρικάλων κ. ΚΩΝΣΤΑΝΤΙΝΟΣ ΓΕΩΡΓΟΛΙΟΣ κατέθεσε αναφορά με την οποία το Εκκλησιαστικό Συμβούλιο Καλαμπάκας ζητεί οικονομική ενίσχυση για την αγιογράφηση του Ιερού Ναού Αγίου Αθανασίου Σαρακίνας Καλαμπάκας Τρικάλων.</seg>
               <seg>36. Ο Βουλευτής Τρικάλων κ. ΚΩΝΣΤΑΝΤΙΝΟΣ ΓΕΩΡΓΟΛΙΟΣ κατέθεσε αναφορά με την οποία οι κάτοικοι της Κοινότητας Θεόπετρας Καλαμπάκας ζητούν την δωρεάν χορήγηση σωλήνων μεταφοράς νερού.</seg>
               <seg>37. Ο Βουλευτής Εύβοιας κ. ΟΡΕΣΤΗΣ ΠΑΠΑΣΤΡΑΤΗΣ κατέθεσε αναφορά με την οποία το Περιφερειακό Γενικό Νοσοκομείο Αθηνών "Ο ΕΥΑΓΓΕΛΙΣΜΟΣ" ζητεί τη συμμετοχή των Ευελπίδων σπουδαστών στην Ευρωπαϊκή Αθηροσκληρωτική Ερευνητική Μελέτη.</seg>
               <seg>38. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία το Σωματείο Επαγγελματιών Αλιέων Παράκτιας και Μεσαίας Αλιείας "Ο Άγιος Γεώργιος" ζητεί τη χρηματοδότηση για την κατασκευή αλιευτικού-καταφυγίου λιμανιού στην περιοχή μεταξύ Καβοντόρου και Καρύστου.</seg>
               <seg>39. Ο Βουλευτής Εύβοιας κ. ΒΑΣΙΛΕΙΟΣ ΚΕΔΙΚΟΓΛΟΥ κατέθεσε αναφορά με την οποία ο Πρόεδρος της Κοινότητας Αμυγδαλιάς Εύβοιας ζητεί άμεση χρηματοδότηση για τη συντήρηση αγροτικού δρόμου στην περιοχή Λιούοτι-Σταυρός.</seg>
               <seg>40. Ο Βουλευτής Λακωνίας κ. ΠΑΡΑΣΚΕΥΑΣ ΦΟΥΝΤΑΣ κατέθεσε αναφορά με την οποία ο Λιμενάρχης Γυθείου ζητεί την πλήρωση των κενών θέσεων του Λιμεναρχείου Γυθείου.</seg>
               <seg>41. Ο Βουλευτής Λακωνίας κ. ΠΑΡΑΣΚΕΥΑΣ ΦΟΥΝΤΑΣ κατέθεσε αναφορά με την οποία ο Πρόεδρος της Κοινότητας Βελανιδιών Λακωνίας ζητεί πίστωση για την επισκευή κοινοτικού κτιρίου για ιατρείο.</seg>
               <seg>42. Ο Βουλευτής Ηρακλείου κ. ΔΗΜΗΤΡΙΟΣ ΣΑΡΡΗΣ κατέθεσε αναφορά με την οποία το προσωπικό της Μονάδας Επαγγελματικής Κατάρτισης Ατόμων με Ειδικές Ανάγκες του ΠΙΚΠΑ Ηρακλείου ζητεί τροποποίηση του άρθρου 27 παρ. 8 του νομοσχεδίου για τη Δημόσια Διοίκηση ώστε να συμπεριληφθούν και τα άτομα που εργάζονται στο ΠΙΚΠΑ.</seg>
               <seg>Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ</seg>
               <seg>1. Στην με αριθμό 523/5-1-94 ερώτηση δόθηκε με το υπ’ αριθμ. 3007/28-1-94 έγγραφο από τον Υπουργό Δημόσιας Τάξης η ακόλουθη απάντηση:</seg>
               <seg>"Σε απάντηση της 523/5-1-1994 ερώτησης, που κατέθεσαν οι Βουλευτές κ. Α. Ανδρεουλάκος, Γ. Γιακουμάτος και Ε. Ζαφειρόπουλος, σας γνωρίζουμε ότι για τα θιγόμενα σε αυτή θέματα δόθηκε στη Βουλή η υπ’ αριθμ. 46 από 21-1-1994 απάντηση του Υπουργείου Δικαιοσύνης.</seg>
               <seg>Ο Υφυπουργός</seg>
               <seg>ΚΩΝΣΤΑΝΤΙΝΟΣ ΓΕΙΤΟΝΑΣ"</seg>
               <seg>Σημ.: Τα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</seg>
               <seg>2. Στην με αριθμό 526/7-1-94 ερώτηση δόθηκε με το υπ’ αριθμ. 183/1-2-94 έγγραφο από τον Υπουργό Εθνικής Αμύνης η ακόλουθη απάντηση:</seg>
               <seg>"Σε απάντηση της 526/7-1-94 ερώτησης των Βουλευτών κ.κ. Δ. Καμπούρη, Μ. Κωστόπουλου και Γ. Αραβανή σας πληροφορούμε ότι σε ότι αφορά την Εθνική Άμυνα μελετάται η επαναφορά της Ε.Α.Β. Α.Ε. στην εποπτεία του Υπουργείου μας δια μέσου του υπό σύσταση ενιαίου φορέα Αμυντικής Βιομηχανίας.</seg>
               <seg>2. Στα κύρια όμως σημεία της διατυπωθείσης ερωτήσεως αρμόδιο ν’ απαντήσει είναι το Υπουργείο Εθνικής Οικονομίας.</seg>
               <seg>Ο Υφυπουργός</seg>
               <seg>ΜΑΝΩΛΗΣ Α. ΜΠΕΝΤΕΝΙΩΤΗΣ"</seg>
               <seg>3. Στην με αριθμό 535/11-1-94 ερώτηση δόθηκε με το υπ’ αριθμ. 1706/31-1-94 έγγραφο από τον Υπουργό Βιομηχανίας, Ενέργειας και Τεχνολογίας η ακόλουθη απάντηση:</seg>
               <seg>"Σε απάντηση της 535/11-1-94 ερωτήσεως που κατέθεσαν στη Βουλή των Ελλήνων οι κ.κ. Ορέστης Κολοζώφ και Δήμος Κουμπούρης και με βάση τα τηρούμενα από την αρμόδια Υπηρεσία του Υπουργείου Βιομηχανίας, Ενέργειας και Τεχνολογίας στοιχεία καθώς και τα υπ’ αριθμούς ΓΓΔ/312/24.1.94 και 936/24.1.94 έγγραφα της ΔΕΗ και ΕΤΒΑ αντίστοιχα, σας γνωστοποιούμε τα ακόλουθα:</seg>
               <seg>Η εκμετάλλευση, στην οποία διενεργεί η εταιρεία ΑΕ "ΚΟΙΣΕΛΙΚ" γίνεται με υπόγεια μέθοδο, με σοβαρά τεχνικά προβλήματα που περιορίζουν σημαντικά τα απολήψιμα αποθέματα και υψηλό κόστος εξόρυξης.</seg>
               <seg>Από τριετίας η εταιρεία αυτή αντιμετωπίζει σοβαρά προβλήματα βιωσιμότητας, τα οποία οφείλονται τόσο στα γεωλογικά χαρακτηριστικά του κοιτάσματος, όσο και στις ασύμφορες για την εταιρεία τιμές διαθέσεως του λιγνίτη.</seg>
               <seg>Μετά από σχετική έγκριση της Διυπουργικής Επιτροπής Αποκρατικοποιήσεων το Εφετείο Αθηνών, δυνάμει της υπ’ αριθμ. 5749/9.8.93 αποφάσεώς του, έθεσε την Α.Ε. "ΚΙΟΣΕΛΙΚ" στην ειδική εκκαθάριση εν λειτουργία του ν. 2000/91 με ειδικό εκκαθαριστή την θυγατρική εταιρεία της ΕΤΒΑ ΑΕ "ΕΛΛΗΝΙΚΕΣ ΕΞΑΓΩΓΕΣ". Κατόπιν αυτού βρίσκεται σε εξέλιξη η διαδικασία πωλήσεως του ενεργητικού της εταιρείας σύμφωνα με τις διατάξεις του ν. 2000/91.</seg>
               <seg>Τέλος σας γνωρίζουμε ότι η ΔΕΗ θα μπορούσε να εξετάσει την περίπτωση προμήθειας λιγνίτη από την ως άνω εταιρεία, πλην όμως, οι προοπτικές συνεχίσεως της λειτουργίας της εν λόγω μονάδος, είναι πολύ περιορισμένες, λόγω εξαντλήσεως των αποθεμάτων του συγκεκριμένου λιγνιτωρυχείου.</seg>
               <seg>Ο Υφυπουργός</seg>
               <seg>Χ. ΠΑΧΤΑΣ"</seg>
               <seg>4. Στην με αριθμό 536/11-1-94 ερώτηση δόθηκε με το υπ’ αριθμ. 65/21-1-94 έγγραφο από τον Υπουργό Περιβάλλοντος, Χωροταξίας και Δημοσίων Έργων η ακόλουθη απάντηση:</seg>
               <seg>"Σχετικά με την ερώτηση 536/11.1.94 που κατέθεσαν στη Βουλή οι Βουλευτές κ.κ. Γιάν. Κατσαρός και Σπ. Στριφτάρης παρακαλούμε να πληροφορήσετε τους κ.κ. Βουλευτές σε θέματα αρμοδιότητας Γ.Γ.Δ.Ε. τα εξής:</seg>
               <seg>Για την αντιπλημμυρική προστασία των παραλίμνιων εκτάσεων εκπονήθηκε με μέριμνα του ΥΠΕΧΩΔΕ/Γ.Γ.Δ.Ε. μελέτη διευθέτησης των χειμάρρων Λαγκαδικίου και Σχολαρίου, οι οποίοι εκβάλλουν στη λίμνη Βόλβη.</seg>
               <seg>Η κατασκευή των σχετικών έργων δεν επηρεάζει το υδατικό ισοζύγιο των λιμνών.</seg>
               <seg>Ο Αναπληρωτής Υπουργός</seg>
               <seg>ΙΩΑΝΝΗΣ ΣΟΥΛΑΔΑΚΗΣ"</seg>
               <seg>5. Στην με αριθμό 536/11-1-94 ερώτηση δόθηκε με το υπ’ αριθμ. 372/31-1-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην ερώτηση με αριθμό 536/11-1-1994, που κατέθεσαν οι Βουλευτές κ.κ. Γ. Κατσαρός, Σ. Στριφτάρης, αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε τα ακόλουθα:</seg>
               <seg>Σε συνεργασία των συναρμοδίων Υπουργείων ΠΕΧΩΔΕ και Γεωργίας προετοιμάζεται κοινή Υπουργική Απόφαση, με την οποία οριοθετείται και ζωνοποιείται ο υγροβιότοπος, περιοχής των λιμνών Βόλβης - Λαγκαδά ενώ ταυτόχρονα λαμβάνονται όλα τα απαραίτητα μέτρα κατά ζώνη για την προστασία του.</seg>
               <seg>Όσον αφορά στα περί καταπατήσεων των στενών της Ρεντίνας δεν είναι ακριβή, αφού το μεγαλύτερο μέρος των στενών είναι αγροτικές καλλιέργειες τις οποίες οι ιδιοκτήτες τους καλλιεργούσαν και καλλιεργούν με λεύκες ύστερα από προτροπή της Δασικής Υπηρεσίας με την προϋπόθεση της υλοτομίας τους όταν εξαντληθεί ο χρόνος περιφοράς.</seg>
               <seg>Οι δημόσιες εκτάσεις των στενών της Ρεντίνας προστατεύονται σύμφωνα με τις διατάξεις της Δασικής Νομοθεσίας από κάθε παρανομία που παρατηρείται.</seg>
               <seg>Όσον αφορά τις παραλίμνιες εκτάσεις δεν έχουν καταπατηθεί. Πιθανόν να αναφέρονται σε αποκαλυφθείσες γαίες, οι οποίες με νόμιμες διαδικασίες μισθώθηκαν σε ακτήμονες καλλιεργητές από τη Δ/νση Γεωργίας.</seg>
               <seg>Ο Υφυπουργός</seg>
               <seg>Φ. ΚΩΝΣΤΑΝΤΙΝΟΥ"</seg>
               <seg>6. Στην με αριθμό 546/11-1-94 ερώτηση δόθηκε με το υπ’ αριθμ. 140/31-1-94 έγγραφο από τον Υπουργό Εθνικής Αμύνης η ακόλουθη απάντηση:</seg>
               <seg>"Σε απάντηση της 546/11-1-94 ερώτησης που κατέθεσε στη Βουλή ο Βουλευτής κ. Γ. Ζαφειρόπουλος σας πληροφορούμε τα εξής:</seg>
               <seg>α. Το Πεδίο Βολής Παλαιοχωρίου δεν χρησιμοποιείται καταχρηστικά -όπως αναφέρεται στην ερώτηση καθόσον έχουν τεθεί πολλοί περιορισμοί στη λειτουργία του και μάλιστα με την σύμφωνη γνώμη των κατοίκων της περιοχής. Ουδέποτε χρησιμοποιήθηκε από α/φ συμμαχικών χωρών της ευρύτερης περιοχής Μεσογείου αλλά μόνο από α/φ της Π.Α. και μόνο με εκπαιδευτικά πυρομαχικά και όχι με πραγματικά, έτσι ώστε να μην υφίσταται κίνδυνος για τους κατοίκους της περιοχής.</seg>
               <seg>β. Όσον αφορά το ΠΒ Σχίζας, μεγάλο ποσοστό των πτήσεων έχει εκτραπεί σ’ αυτό και είναι διαρκώς επιφορτισμένο με αποτέλεσμα να μην μπορεί να καλύψει όλες τις απαιτούμενες επιχειρησιακές ανάγκες.</seg>
               <seg>γ. Για την άμβλυνση της καταστάσεως καταβάλλονται προσπάθειες αξιοποιήσεως καταλλήλου χώρου σ’ άλλη περιοχή (ΣΧΙΖΑ) για τη δημιουργία νέου οργανωμένου Πεδίου Βολής. Μέχρι τότε η λειτουργία έστω και περιορισμένη θεωρείται επιβεβλημένη για να μπορεί η Π.Α. να εκπαιδεύει και να διατηρεί το ιπτάμενο προσωπικό της σε υψηλά επίπεδα επιχειρησιακής ετοιμότητας και μαχητικής ικανότητας, δεδομένου ότι η Απειλή και οι εξωτερικοί κίνδυνοι για τη Χώρα μας παραμένουν αμείτωτοι και σταθεροί.</seg>
               <seg>Ο Υπουργός</seg>
               <seg>ΓΕΡΑΣΙΜΟΣ Δ. ΑΡΣΕΝΗΣ"</seg>
               <seg>7. Στην με αριθμό 550/11-1-94 ερώτηση δόθηκε με το υπ’ αριθμ. 373/1-2-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην ερώτηση με αριθμό 550/11-1-94, που κατέθεσε ο Βουλευτής κ. Ν. Οικονομόπουλος αναφορικά με το παραπάνω θέμα στα πλαίσια των αρμοδιοτήτων μας, σας πληροφορούμε τα ακόλουθα:</seg>
               <seg>1.- Η ΑΤΕ σύμφωνα με πάγια τακτική της, παρέχει πιστωτικές και δανειακές διευκολύνσεις στους παραγωγούς πιστούχους της που οι καλλιέργειες ή δραστηριότητές τους ζημιώθηκαν από έκτακτα γεγονότα (δυσμενείς καιρικές συνθήκες, ασυνήθιστες μεταβολές τιμών κ.λπ.) και διαπιστωμένα αδυνατούν από το λόγο αυτό ν’ ανταποκριθούν στις δανειακές τους υποχρεώσεις.</seg>
               <seg>Συγκεκριμένα η Τράπεζα κρατάει σε δικαιολογημένη καθυστέρηση -χωρίς τόκους υπερημερίας- τις οφειλές εκείνες που δεν ήταν δυνατό να εξοφληθούν λόγω των ζημιών και αναμένει την είσπραξή τους από τα εισοδήματα των επομένων καλλιεργητικών περιόδων.</seg>
               <seg>Μέσα στα πλαίσια των πιστωτικών αυτών διευκολύνσεων θα αντιμετωπιστούν από την ΑΤΕ και οι περιπτώσεις όσων παραγωγών του Ν. Πρεβέζης επλήγησαν από διάφορες αιτίες.</seg>
               <seg>2.- Τα κεφάλαια που χρησιμοποιεί η ΑΤΕ στους δανεισμούς της προέρχονται στο σύνολό τους, από την ελεύθερη χρηματοπιστωτική αγορά και τα επιτόκια που πληρώνει για την άντλησή τους, είναι αυτά που διαμορφώνει ο ελεύθερος ανταγωνισμός.</seg>
               <seg>Συνεπώς, εφόσον τα επιτόκια αυτά παραμένουν υψηλά η Τράπεζα είναι υποχρεωμένη να διατηρήσει τα επιτόκια των δανείων της στα σημερινά επίπεδα.</seg>
               <seg>Πρέπει όμως να σημειωθεί ότι παρά το γεγονός ότι τα επιτόκια άντλησης που πληρώνει βρίσκονται στα ίδια επίπεδα με αυτά που πληρώνουν οι άλλες Τράπεζες, τα επιτόκια των δανείων της είναι σημαντικά χαμηλότερα από τα επιτόκια χορηγήσεων των άλλων Τραπεζών.</seg>
               <seg>Είναι αυτονόητο ότι αμέσως μόλις οι συνθήκες το επιτρέψουν, η ΑΤΕ θα προχωρήσει στη μείωση των επιτοκίων των δανείων της.</seg>
               <seg>3.- Η ΑΤΕ χορηγεί μεσ/σμα στεγαστικά δάνεια στους αγρότες με επιτόκιο 8,5% έως 12,5% ανάλογα με την οικογενειακή κατάσταση και την ηλικία του ενδιαφερομένου.</seg>
               <seg>Τέλος, σημειώνουμε ότι τα αιτήματα αυτά εξετάζονται με απόλυτη προτεραιότητα και ανάλογα βέβαια με τις δυνατότητες του χρηματοδοτικού μας προγράμματος.</seg>
               <seg>Όσον αφορά τη διαμόρφωση τιμών στα γεωργικά εφόδια σας πληροφορούμε ότι:</seg>
               <seg>α) Με βάση την ισχύουσα Νομοθεσία για το πολλαπλασιαστικό υλικό (ν. 1564/85 και τις σχετικές Υπουργικές αποφάσεις που εκδόθηκαν σε εφαρμογή του), η παραγωγή και εμπορία του γίνεται ελεύθερα από συνεταιριστικούς και ιδιωτικούς φορείς, που έχουν εφοδιασθεί με τις απαιτούμενες από την ανωτέρω Νομοθεσία άδειες. Αποτέλεσμα αυτού είναι η διαμόρφωση των τιμών διάθεσης του πολλαπλασιαστικού υλικού να γίνεται ελεύθερα από τους φορείς αυτούς, χωρίς την παρέμβαση του Υπουργείου Γεωργίας και σύμφωνα με τις ισχύουσες διατάξεις του Υπ. Εμπορίου.</seg>
               <seg>β) Μετά την απελευθέρωση της εμπορίας των λιπασμάτων από 1-5-1992, σε εφαρμογή κοινοτικών διατάξεων, οι τιμές των λιπασμάτων διαμορφώνονται ελεύθερα και δεν υπάρχει δυνατότης ελέγχου των τιμών τους ούτε και επιδότησης από το Υπ. Γεωργίας. Παρέχεται όμως η δυνατότητα στους παραγωγούς της χώρας να προμηθευθούν τα λιπάσματα σε χαμηλότερες τιμές κατά την περίοδο μικρής ζήτησής τους (Ιούλιο - Αύγουστο). Εξάλλου το 80% περίπου των λιπασμάτων διατίθεται σήμερα από τους συνεταιριστικούς φορείς (ΣΥΝΕΛ - Ενώσεις Γ.Σ.), οι οποίοι και διαμορφώνουν τις τιμές των λιπασμάτων.</seg>
               <seg>Επισημαίνεται ότι οι διατάξεις του Υπ. Εμπορίου, έχουν εφαρμογή και στον τομέα των λιπ/των.</seg>
               <seg>Όσον αφορά στο θέμα των τιμών των καυσίμων, έχουν δοθεί απαντήσεις στη Βουλή και είναι καταχωρημένες στα πρακτικά της Βουλής.</seg>
               <seg>Ο Υπουργός</seg>
               <seg>Γ. ΜΩΡΑΪΤΗΣ"</seg>
               <seg>8. Στην με αριθμό 553/12-1-94 ερώτηση δόθηκε με το υπ’ αριθμ. ΚΕΒ/125/27-1-94 έγγραφο από την Υπουργό Πολιτισμού η ακόλουθη απάντηση:</seg>
               <seg>"Σε απάντηση σχετικής ερώτησης (αριθ. 553/12-1-94) του Βουλευτού κ. Κων/νου Ευμοιρίδη, σας γνωρίζουμε ότι το ΥΠΠΟ επανεξετάζει και αξιολογεί όλες τις αποφάσεις των επιχορηγήσεων από τις πιστώσεις του ΛΟΤΤΟ που εκδόθηκαν στο χρονικό διάστημα από 9-9-93 της 11-10-93.</seg>
               <seg>Στα πλαίσια αυτά, θα επανεξετασθούν και θα αξιολογηθούν οι αποφάσεις επιχορήγησης των Δήμων και της Νομαρχίας Δράμας που είχαν εκδοθεί από το ΥΠΠΟ.</seg>
               <seg>Η Υπουργός</seg>
               <seg>ΜΕΛΙΝΑ ΜΕΡΚΟΥΡΗ"</seg>
               <seg>9. Στην με αριθμό 556/12-1-94 ερώτηση δόθηκε με το υπ’ αριθμ. 62/1-2-94 έγγραφο από τον Υπουργό ΠΕ.ΧΩ.Δ.Ε. η ακόλουθη απάντηση:</seg>
               <seg>"Σχετικά με την ερώτηση 556/12-1-94 που κατέθεσε στη Βουλή ο Βουλευτής κ. Γ. Λαμπρόπουλος, παρακαλούμε να πληροφορήσετε τον κ. Βουλευτή τα εξής:</seg>
               <seg>Η άμεση αντιμετώπιση των ζημιών στο Ν. Μεσσηνίας από τις πρόσφατες βροχοπτώσεις έγινε με την παρέμβαση όλων των συναρμόδιων υπηρεσιών και φορέων του Νομού.</seg>
               <seg>Ο προγραμματισμός χρηματοδότησης των έργων υποδομής θα γίνει από το Νομαρχιακό Ταμείο του Ν. Μεσσηνίας και κατ’ επέκταση από το Υπ. Εσωτερικών.</seg>
               <seg>Ο Αναπληρωτής Υπουργός</seg>
               <seg>ΙΩΑΝΝΗΣ ΣΟΥΛΑΔΑΚΗΣ"</seg>
               <seg>10. Στην με αριθμό 556/12-1-94 ερώτηση δόθηκε με το υπ’ αριθμ. 384/1-2-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην ερώτηση με αριθμό 556/12-1-1994, που κατέθεσε ο Βουλευτής κ. Γ. Λαμπρόπουλος, αναφορικά με το παραπάνω θέμα, στα πλαίσια των αρμοδιοτήτων μας, σας πληροφορούμε τα ακόλουθα:</seg>
               <seg>Για τις ζημιές που προξενήθηκαν από τις πλημμύρες στις 9.1.94 στο Νομό Μεσσηνίας, κυρίως σε καλλιέργειες κηπευτικών (θερμοκηπιακές και υπαίθριες), διενεργήθηκαν επισημάνσεις από τον Προϊστάμενο του ΕΛ.Γ.Α. στην Τρίπολη και τον αρμόδιο γεωπόνο-επόπτη στις 11-1-94.</seg>
               <seg>Οι εκτιμήσεις των ζημιών αυτών ήδη διενεργούνται από κλιμάκιο τριάντα (30) γεωπόνων-εκτιμητών του ΕΛ.Γ.Α. που βρίσκεται στο Νομό Μεσσηνίας και προβλέπεται να ολοκληρωθούν σε σύντομο χρονικό διάστημα.</seg>
               <seg>Μετά το πέρας των εκτιμήσεων θα κοινοποιηθούν τα σχετικά πορίσματα στους Ανταποκριτές ΕΛ.Γ.Α. των Δήμων και Κοινοτήτων που έχουν πληγεί για να λάβουν γνώση οι ενδιαφερόμενοι παραγωγοί.</seg>
               <seg>Σ’ ό,τι αφορά τις λοιπές γεωργικές ζημιές που δεν καλύπτονται ασφαλιστικά από τον ΕΛ.Γ.Α. η Δ/νση Γεωργίας Ν. Μεσσηνίας υπέβαλε προς το Υπουργείο Γεωργίας στοιχεία ζημιών τα οποία αφού μελετήσει θα προβεί σε περαιτέρω ενέργειες εφόσον χρειασθεί.</seg>
               <seg>Η ΑΤΕ σύμφωνα με πάγια τακτική της, παρέχει πιστωτικές και δανειακές διευκολύνσεις στους παραγωγούς πιστούχους της που οι καλλιέργειες ή δραστηριότητές τους ζημιώθηκαν από έκτακτα γεγονότα (δυσμενείς καιρικές συνθήκες, ασυνήθιστες μεταβολές τιμών κ.λπ.) και διαπιστωμένα αδυνατούν από το λόγο αυτό ν’ ανταποκριθούν στις δανειακές τους υποχρεώσεις.</seg>
               <seg>Συγκεκριμένα η Α.Τ.Ε. κρατάει σε δικαιολογημένη καθυστέρηση -χωρίς τόκους υπερημερίας- τις οφειλές εκείνες που δεν ήταν δυνατό να εξοφληθούν λόγω των ζημιών, και αναμένει την είσπραξη τους από τα εισοδήματα των επομένων καλλιεργητικών περιόδων.</seg>
               <seg>Παράλληλα, επαναδανειοδοτεί κανονικά τους ζημιωθέντες παραγωγούς με τα αναγκαία κεφάλαια, για την ομαλή συνέχιση της παραγωγικής τους δραστηριότητας.</seg>
               <seg>Μέσα στα πλαίσια των πιστωτικών αυτών διευκολύνσεων θα αντιμετωπισθούν οι πληγέντες από τις βροχοπτώσεις στο Νομό Μεσσηνίας εφόσον είναι πιστούχοι της Α.Τ.Ε. και αποδεδειγμένα ζημιώθηκαν από τις παραπάνω αιτίες.</seg>
               <seg>Ο Υπουργός</seg>
               <seg>Γ. ΜΩΡΑΪΤΗΣ"</seg>
               <seg>11. Στην με αριθμό 561/12-1-94 ερώτηση δόθηκε με το υπ’ αριθμ. 36/1-2-94 έγγραφο από τον Υπουργό Παιδείας η ακόλουθη απάντηση:</seg>
               <seg>"Απαντώντας στην ερώτηση αρ. 561/12-1-94 σχετικά με τον περιορισμό των δαπανών μεταφοράς μαθητών, που κατέθεσε ο Βουλευτής κ. Λευτ. Παπαγεωργόπουλος σας γνωρίζουμε τα ακόλουθα:</seg>
               <seg>Πρόσφατα εκδόθηκε η αριθμ. 2080.416/15-12-93 εγκύκλιος του Υπουργού Οικονομικών για την εκτέλεση του προϋπολογισμού 1994, με την οποία δίνονται οι βασικές κατευθύνσεις και οδηγίες για την εκτέλεση του προϋπολογισμού αυτού μέσα στα πλαίσια των υφισταμένων δημοσιονομικών συνθηκών.</seg>
               <seg>Με την εγκύκλιο αυτή προτείνεται ο περιορισμός κάποιων δαπανών μεταξύ των οποίων και οι δαπάνες για την μεταφορά των μαθητών Π/θμιας και Δ/θμιας Εκπ/σης.</seg>
               <seg>Ο προτεινόμενος περιορισμός των δαπανών μεταφοράς μαθητών αφορά μόνον περιπτώσεις που θα διαπιστωθεί ότι δεν γίνεται ο κατάλληλος προγραμματισμός και οργάνωση της μεταφοράς μαθητών και οι σχετικές δαπάνες κατόπιν αυτού θα μπορούσαν να αποφευχθούν. Ασφαλώς δεν θα γίνει περιορισμός των πραγματικών δαπανών αλλά συντονισμένη οργάνωσή τους ώστε να αποφευχθεί σπατάλη.</seg>
               <seg>Έτσι θα εξυπηρετούνται καλύτερα οι πραγματικές ανάγκες για τη μεταφορά μαθητών, όχι μόνο στην Εύβοια αλλά και σε ολόκληρη τη Χώρα.</seg>
               <seg>Ο Υπουργός</seg>
               <seg>ΔΗΜ. ΦΑΤΟΥΡΟΣ"</seg>
               <seg>12. Στην με αριθμό 577/12-1-94 ερώτηση δόθηκε με το υπ’ αριθμ. 385/31-1-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην ερώτηση με αριθμό 577/12-1-94, που κατέθεσε ο Βουλευτής κ. Ν. Οικονομόπουλος, αναφορικά με το παραπάνω θέμα, σας πληροφορούμε τα ακόλουθα:</seg>
               <seg>α. Η αναδιάρθρωση των αμπελώνων Σουλτανίνας και Κορινθιακής, για παραγωγή σταφίδων από το τρέχον έτος 1993, στην Κρήτη και Πελοπόννησο άρχισε να εφαρμόζεται στα πλαίσια του Καν. (ΕΟΚ) 426/86 του Συμβουλίου "περί Κοινής Οργάνωσης Αγοράς (Κ.Ο.Α.) στον τομέα των μεταποιημένων προϊόντων με βάση τα οπωροκηπευτικά", σχετικό άρθρο 6 παρ. 4 όπως αντικαταστάθηκε με τον τροποποιητικό Καν. (ΕΟΚ) 2201/90.</seg>
               <seg>Η χορηγούμενη Κοινοτική ενίσχυση θεωρείται ως μέτρο παρέμβασης που προορίζεται για τη ρύθμιση των αγορών και καταβάλλεται 100% από το Ταμείο Εγγυήσεων του FEOGA μέσω ΔΙΔΑΓΕΠ.</seg>
               <seg>Η ενίσχυση αυτή εγκρίθηκε ως συμπληρωματικό μέτρο για την κάλυψη των αυξημένων επιτακτικών αναγκών αναμπέλωσης Κρήτης, λόγω προσβολής από φυλλοξήρα, που δεν θα ήταν δυνατόν να καλυφθούν από το Κοινοτικό Λειτουργικό Πρόγραμμα για την καταπολέμηση της Φυλλοξήρας στη ν. Κρήτη (Κ.Λ.Π. Φ.Κ.) και το ύψος της καθορίστηκε από την ΕΟΚ λαμβάνοντας υπόψη την αντίστοιχη εγκεκριμένη ενίσχυση στα πλαίσια αυτού του προγράμματος.</seg>
               <seg>β. Μέχρι σήμερα εφαρμόζονται στη χώρα μας τα ακόλουθα προγράμματα αναμπέλωσης:</seg>
               <seg>- Το 10ετές πρόγραμμα (1986-1995) αναδιάρθρωσης αμπελώνων στην Ελλάδα που εγκρίθηκε στα πλαίσια του Καν. (ΕΟΚ) 895/85 με πρόβλεψη αναδιάρθρωσης 200.000 στρεμμάτων σε όλη τη χώρα.</seg>
               <seg>- Από το 1989 η αναδιάρθρωση των αμπελώνων της Κρήτης πραγματοποιείται βάσει του Κ.Λ.Π.Φ.Κ., 5ετούς διάρκειας (1989-1993) στα πλαίσια των Καν. (ΕΟΚ) 2052/88. 4253/88 και 4256/88 "για τον συντονισμό των παρεμβάσεων των διαρθρωτικών ταμείων" και για έκταση 65.000 στρεμμάτων περίπου με ελαστικότερους όρους και προϋποθέσεις και ύψος ενίσχυσης περίπου διπλάσιο εκείνου του Καν. 895/85, ο οποίος δεν εφαρμόζεται από 1-1-1989 στην Κρήτη.</seg>
               <seg>Τα δύο αυτά προγράμματα εντάχθηκαν στο πενταετές Κοινοτικό Πλαίσιο Στήριξης (Κ.Π.Σ.) 1989-1993 και επιβαρύνουν το Ταμείο Προσανατολισμού του FEOGA που συμμετέχει στις χορηγούμενες ενισχύσεις: α) κατά 50% στο πρόγραμμα του Καν. 895/85 και β) κατά 70% στο Λειτουργικό Πρόγραμμα για την καταπολέμηση της Φυλλοξήρας στη Ν. Κρήτη (Κ.Λ.Π.Φ.Κ.).</seg>
               <seg>γ. Έτσι σήμερα η αναδιάρθρωση των αμπελώνων στη χώρα μας συνεχίζεται στα πλαίσια των τριών ανωτέρω προγραμμάτων.</seg>
               <seg>Για κάθε πρόγραμμα έχουν καθοριστεί χωριστές διαδικασίες εντάξεως, εγκρίσεως και καταβολής της αντίστοιχης ενίσχυσης σύμφωνα με τα προβλεπόμενα στους σχετικούς Κανονισμούς βάσει των οποίων εγκρίθηκαν.</seg>
               <seg>Είναι γεγονός ότι σε σχέση με το αρχικό 10ετές πρόγραμμα του Καν. 895/85 τα επόμενα δύο προγράμματα περιλαμβάνουν ευνοϊκότερους όρους και ρυθμίσεις για τους αμπελουργούς που υποβάλλουν αίτηση σε κάθε νέο πρόγραμμα.</seg>
               <seg>Οι ρυθμίσεις αυτές δεν έχουν όμως αναδρομική ισχύ για τους αμπελουργούς που είχαν ενταχθεί ήδη σε προηγούμενο πρόγραμμα, εκτός μόνο από την περίπτωση κατά την οποία οι εργασίες αναδιάρθρωσης (δηλ. της εκρίζωσης) άρχισαν μετά την έναρξη εφαρμογής του νέου προγράμματος με επανένταξη σ’ αυτό.</seg>
               <seg>Ο Υφυπουργός</seg>
               <seg>ΦΛ. ΚΩΝΣΤΑΝΤΙΝΟΥ"</seg>
               <seg>13. Στην με αριθμό 578/12-1-94 ερώτηση δόθηκε με το υπ’ αριθμ. 454/28-1-94 έγγραφο από τον Υπουργό Υγείας η ακόλουθη απάντηση:</seg>
               <seg>"Απαντώντας στην ερώτηση αριθμ. 578/94 που κατετέθη στη Βουλή των Ελλήνων από την Φ. Στεφανοπούλου και αφορά στην ανέγερση του νέου κτιρίου Νοσοκομείου Πύργου σας πληροφορούμε τα εξής:</seg>
               <seg>Από το έτος 1984 έχει προγραμματισθεί η ανέγερση νέας Νοσηλευτικής Μονάδας στον Πύργο δυναμικότητας 300 κλινών και η διαδικασία μελέτης, ανέγερσης και εξοπλισμού ανατέθηκαν στη ΔΕΠΑΝΟΜ.</seg>
               <seg>Επειδή δεν κατέστη δυνατή μέχρι σήμερα η χρηματοδότηση του εν λόγω έργου από τις πιστώσεις του Π.Δ.Ε. που είχε ενταχθεί, εξετάζεται η δυνατότητα χρηματοδότησής του από προγράμματα της Ευρωπαϊκής Ένωσης (πακέτο Ντελόρ).</seg>
               <seg>Ο Υπουργός</seg>
               <seg>Δ. ΚΡΕΜΑΣΤΙΝΟΣ"</seg>
               <seg>14. Στην με αριθμό 581/12-1-94 ερώτηση δόθηκε με το υπ’ αριθμ. 4715/28-1-94 έγγραφο από τον Υπουργό Εσωτερικών η ακόλουθη απάντηση:</seg>
               <seg>"Σε απάντηση της 581/12-1-94 ερώτησης που κατατέθηκε στη Βουλή των Ελλήνων από το Βουλευτή κ. Ηλ. Βεζδρεβάνη και αναφέρεται στη χρηματοδότηση του έργου "Βελτίωση των Βοσκοτόπων" της Κοιν. Βαβουρίου Φιλιατών Ν. Θεσπρωτίας σας πληροφορούμε τα εξής:</seg>
               <seg>1.- Το Νομ/κό Συμβούλιο Θεσπρωτίας είχε εντάξει το 1993 στο πρόγραμμα βελτίωσης βοσκοτόπων το έργο "Κατασκευή ομβροδεξαμενής και διάνοιξη δρόμου" στην Κοιν. Βαβουρίου με πίστωση 5 εκατ. δρχ. Όμως το έργο αυτό δεν εκτελέστηκε ένεκα του χαμηλού ύψους της εγκεκριμένης πίστωσης σε σύγκριση με το ύψος της δαπάνης που προέβλεπε η σχετική μελέτη της ΤΥΔΚ για το έργο αυτό.</seg>
               <seg>2.- Το Νομ/κό Συμβούλιο Θεσπρωτίας κατά τη συνεδρίασή του την 18-1-94 ενέταξε στο πρόγραμμα βελτίωσης βοσκοτόπων του 1994 για την Κοινότητα Βαβουρίου Φιλιατών το έργο "Διάνοιξη δρόμου προς βοσκότοπους" με πίστωση 10 εκατ. δρχ.</seg>
               <seg>Ο Υφυπουργός</seg>
               <seg>Γ. ΔΑΣΚΑΛΑΚΗΣ"</seg>
               <seg>15. Στην με αριθμό 582/12-1-94 ερώτηση δόθηκε με το υπ’ αριθμ. 4714/28-1-94 έγγραφο από τον Υπουργό Εσωτερικών η ακόλουθη απάντηση:</seg>
               <seg>"Σε απάντηση της 582/12-1-94 ερώτησης που κατατέθηκε στη Βουλή των Ελλήνων από το Βουλευτή κ. Γιάννη Ζαφειρόπουλο και αναφέρεται στα προβλήματα και στη χρηματοδότηση των έργων για την διαφύλαξη των αρχαίων του Ναού του Επικουρίου Απόλλωνα σας πληροφορούμε σ’ ότι αφορά την αρμοδιότητά μας τα εξής:</seg>
               <seg>1. Η Νομαρχία Ηλείας έχει ήδη προτείνει την ένταξη του έργου "οδική σύνδεση του Ναού του Επικούριου Απόλλωνα με την οδό Πύργου - Κυπαρισσίας" στο Β’ Κ.Π.Σ., ώστε να επιλυθεί το πρόβλημα της πρόσβασης στο χώρο του Αρχαίου Ναού.</seg>
               <seg>2. Αναφορικά με την υπαγωγή της Κοινότητας Σκληρού Μεσσηνίας στο Νομό Ηλείας σας πληροφορούμε ότι για την υπαγωγή μιας Κοινότητας από ένα νομό σε άλλο απαιτείται αναδιάρθρωση διοικητικών ορίων των νομών και επαρχιών του Κράτους, θέμα που προς το παρόν, δεν αντιμετωπίζεται από το Υπουργείο.</seg>
               <seg>Ο Υφυπουργός</seg>
               <seg>Γ. ΔΑΣΚΑΛΑΚΗΣ"</seg>
               <seg>16. Στην με αριθμό 582/12-1-94 ερώτηση δόθηκε με το υπ’ αριθμ. ΚΕΒ/127/27-1-94 έγγραφο από τον Υπουργό Πολιτισμού η ακόλουθη απάντηση:</seg>
               <seg>"Σε απάντηση σχετικής ερώτησης (αριθ. 582/12-1-94) του Βουλευτή κ. Γιάννη Ζαφειρόπουλου, σας γνωρίζουμε τα εξής:</seg>
               <seg>α) Το έργο της συντήρησης του Ναού του Επικουρίου Απόλλωνα έχει προταθεί για ένταξη στο Περιφερειακό Πρόγραμμα Δυτικής Ελλάδας στα πλαίσια του ΚΠΣ 94-99 (Β’ Πακέτο Ντελόρ).</seg>
               <seg>β) Η ίδρυση Αρχαιολογικού και Ιστορικού Μουσείου στην Ανδρίτσαινα αποτελεί την συνισταμένη πολλών παραμέτρων, κύρια δε του απαιτούμενου αριθμού των αρχαιολογικών συνόλων που θα αποτελέσουν και το περιεχόμενο των Συλλογών του Μουσείου, καθώς και της εξεύρεσης κατάλληλου ακινήτου για την στέγαση του Μουσείου.</seg>
               <seg>Όσον αφορά στην εξεύρεση στέγης, δεν υφίσταται μέχρι σήμερα προσφορά εκ μέρους του Δήμου.</seg>
               <seg>Τα ευρήματα του Ναού του Επικουρίου Απόλλωνα σήμερα στεγάζονται στο Νέο Μουσείο Ολυμπίας.</seg>
               <seg>γ) Ο Ναός Επικουρίου Απόλλωνα Βασσών συνδέεται με τις εθνικές οδούς Τρίπολης - Μεγαλοπόλεως - Ανδρίτσαινας - Βασσών και Πύργου - Κρέστενας-Ανδρίτσαινας - Βασσών.</seg>
               <seg>Ήδη από το 1986 η 3η ΔΕΚΕ Τριπόλεως, ύστερα από αίτημα της Επιτροπής Συντήρησης του Ναού, αποκατέστησε με ασφαλτόστρωση το οδικό δίκτυο Σκληρού-Βασσών. Ομοίως με ασφαλτόστρωση αποκαθίσταται το οδικό τμήμα Βασσών-Θολού.</seg>
               <seg>Η Υπουργός</seg>
               <seg>ΜΕΛΙΝΑ ΜΕΡΚΟΥΡΗ"</seg>
               <seg>17. Στην με αριθμό 583/12-1-94 ερώτηση δόθηκε με το υπ’ αριθμ. 138/31-1-94 έγγραφο από τον Υπουργό Εθνικής Αμύνης η ακόλουθη απάντηση:</seg>
               <seg>"Σε απάντηση της 583/12-1-1994 ερώτησης του Βουλευτή κ. Α. Κρικέλη σας πληροφορούμε ότι το ΥΕΘΑ εκτιμά συνεχώς την κατάσταση και λαμβάνει τα απαραίτητα μέτρα ασφαλείας της Ελληνοαλβανικής μεθορίου, στο μέτρο του εφικτού και σε συνδυασμό με τις λοιπές απαιτήσεις ασφαλείας των συνόρων ολοκλήρου του Ελλαδικού χώρου. Ειδικότερα σας πληροφορούμε τα εξής:</seg>
               <seg>Έχουν συνταχθεί σχέδια αντιμετωπίσεως φυγάδων από τους κατά τόπους σχηματισμούς τα οποία εφαρμόζουν σε στενή συνεργασία με την ΕΛΑΣ. Επίσης έχουν ενισχυθεί σε προσωπικό οι μονάδες προκάλυψης και έχουν ενεργοποιηθεί επιπρόσθετοι λόχοι προκάλυψης. Παράλληλα έχει εγκατασταθεί μόνιμα πλησίον της μεθορίου, τμήμα καταδρομών για την ενίσχυση του έργου των μονάδων προκαλύψεως. Ακόμη, μονάδες καταδρομών εκπαιδεύονται περιοδικά σε περιοχές εγγύς της μεθορίου με κύριο σκοπό την υποβοήθηση του έργου των μονάδων προκάλυψης και μελετάται ήδη η χρησιμοποίηση αμειβόμενων εθνοφυλάκων για την ασφάλεια των κατοικημένων τόπων, στις παραμεθόριες περιοχές.</seg>
               <seg>Το όλο θέμα του ελέγχου των φυγάδων εξετάζεται και στο πλαίσιο της παλλαϊκής άμυνας, θέμα που ευρίσκεται σε εξέλιξη και στο οποίο η ασφάλεια της περιοχής των συνόρων έχει υψηλή προτεραιότητα.</seg>
               <seg>Ο Υπουργός</seg>
               <seg>ΓΕΡΑΣΙΜΟΣ Δ. ΑΡΣΕΝΗΣ"</seg>
               <seg>18. Στην με αριθμό 592/13-1-94 ερώτηση δόθηκε με το υπ’ αριθμ. 389/1-2-94 έγγραφο από τον Υπουργό Γεωργίας η ακόλουθη απάντηση:</seg>
               <seg>"Απαντώντας στην ερώτηση με αριθμό 592/13.1.94, που κατέθεσε ο Βουλευτής κ. Α. Λεντάκης αναφορικά με το παραπάνω θέμα, σας πληροφορούμε τα ακόλουθα:</seg>
               <seg>Ο Οργανισμός Βάμβακος είναι Ν.Π.Δ.Δ. εποπτευόμενο από το Υπουργείο Γεωργίας διοικούμενο από Διοικητικό Συμβούλιο. Μέλη του είναι εκπρόσωποι όλων των παραγωγικών τάξεων που εκλέγονται και υποδεικνύονται ευθύνη τους.</seg>
               <seg>Ο ρόλος τους είναι σημαντικός και πολυδιάστατος, διότι η δραστηριότητά του έχει στόχο την επίλυση προβλημάτων και την προαγωγή και ανάπτυξη όλων των τομέων της οικονομίας του βαμβακιού (παραγωγή - εκκόκιση - εμπόριο - κλωστοϋφαντουργία - ελαιουργία - έτοιμο ένδυμα).</seg>
               <seg>Από τον ιδρυτικό του Νόμο προβλέπεται επιτελική Κεντρική Υπηρεσία στην Αθήνα και ολοκληρωμένο Περιφερειακό δίκτυο Υπηρεσιών για την εξυπηρέτηση όλων των βαμβακοπαραγωγικών περιοχών της Χώρας και την αντιμετώπιση όλων των προβλημάτων που ανακύπτουν σ’ όλα τα στάδια της παραγωγικής διαδικασίας (πρωτογενής, δευτερογενής και τριτογενής τομέας).</seg>
               <seg>Το υφιστάμενο οργανόγραμμα της Υπηρεσίας καλύπτει πλήρως τους στόχους της αποστολής του, τόσο στον τομέα της παραγωγής όσον και στον τομέα της μεταποίησης και εναρμονίζεται απόλυτα με τις επιδιώξεις της αποκέντρωσης του Δημοσίου Τομέα.</seg>
               <seg>Οι υφιστάμενες 19 Περιφερειακές Υπηρεσίες βρίσκονται στους τόπους παραγωγής και επεξεργασίας του προϊόντος και συγκεκριμένα: Θήβα, Λειβαδιά, Λαμία, Φάρσαλα, Γιαννιτσά, Σέρρες, Κομοτηνή, Άρτα, Πρέβεζα, Μεσολόγγι, Πύργο, Λήμνο, Καρδίτσα, Τρίκαλα, Λάρισα, Θεσ/νίκη, Βέροια, Αγρίνιο, Βόλος.</seg>
               <seg>Εξ άλλου η οργάνωση και λειτουργία των εργαστηρίων ποιοτικού ελέγχου, νημάτων, υφασμάτων, χημικής επεξεργασίας και ετοίμου ενδύματος στην Αθήνα και Θεσσαλονίκη εξυπηρετούν πλήρως τους μεταποιητικούς κλάδους πλεκτικής και ετοίμου ενδύματος, που συγκεντρώνονται στους Νομούς αυτούς.</seg>
               <seg>Η έλλειψη Εργαστηρίων ποιοτικού ελέγχου στις χιλιάδες μεταποιητικές επιχειρήσεις επιβάλλουν την παρουσία των Εργαστηρίων τούτων στην Αθήνα και Θεσσαλονίκη για την άμεση εξυπηρέτησή τους. Προβλέπεται δε και δημιουργία ανάλογου εργαστηρίου στην Καρδίτσα.</seg>
               <seg>Για την εκπλήρωση του έργου του, τόσον της παραγωγής όσον και της μεταποίησης του βάμβακος και διακίνησης των προϊόντων, ο Οργανισμός Βάμβακος συνεργάζεται με επιτελικές μονάδες άλλων φορέων που όλες εδρεύουν στην Αθήνα (Υπουργείο Γεωργίας, ΠΑΣΕΓΕΣ, ΚΥΔΕΠ, ΑΤΕ, Συνδέσμους Εκκοκιστών, Τεχνολογίας, Εμπορίου, Εταιρίες Παραγωγής και Εισαγωγής Φυτοφαρμάκων, σπόρων, μηχανημάτων κ.λπ.).</seg>
               <seg>Η μεταφορά της Επιτελικής Υπηρεσίας του Οργανισμού Βάμβακος από την Αθήνα στην Περιφέρεια και η απομάκρυνση του από τα Κέντρα διαμόρφωσης και λήψης αποφάσεων, συνεπάγεται αφαίρεση της δυνατότητας αποτελεσματικής παρέμβασής του στα θέματα παραγωγής - εμπορίου και μεταποίησης του προϊόντος.</seg>
               <seg>Σήμερα οι ανάγκες του Νομού Τρικάλων καλύπτονται ήδη από 15 υπαλλήλους του Οργανισμού Βάμβακος και ο ευρύτερος Θεσσαλικός χώρος επίσης καλύπτεται με τις 5 Υπηρεσίες (Λάρισας, Τρικάλων, Καρδίτσας, Φαρσάλων, Βόλου) με σύνολο προσωπικού 100 ατόμων.</seg>
               <seg>Για όλους τους παραπάνω λόγους και για το ότι η μεταφορά του ολιγάριθμου προσωπικού της Κ.Υ. του Οργανισμού Βάμβακος τίποτα το ουσιαστικό δε θα προσφέρει στην ανάπτυξη της περιοχής του νομού Τρικάλων, η παρουσία αυτού στα κέντρα λήψης των αποφάσεων είναι αναγκαία.</seg>
               <seg>Ο Εθνικός Οργανισμός Καπνού είναι Ν.Π.Δ.Δ. που ιδρύθηκε με το Ν.Δ. 3758/57 (ΦΕΚ Α 184) και εδρεύει από της συστάσεώς του μέχρι σήμερα στην Αθήνα, έχει δε βάσει του άρθρου 1 του ίδιου Ν.Δ. πλήρη διοικητική και οικονομική αυτοτέλεια. Διοικείται από τον Πρόεδρο, ως μονομελές Όργανο Διοίκησης και από 9μελές Διοικητικό Συμβούλιο, το οποίο αποτελείται από τον Πρόεδρο, ως μονομελές Όργανο Διοίκησης και από 9μελές Διοικητικό Συμβούλιο, το οποίο αποτελείται από τον Πρόεδρο του ΕΟΚ, από τρεις Δ/ντές - Εκπροσώπους των συναρμοδίων Υπουργείων Γεωργίας, Εμπορίου και Οικονομικών, τρεις εκπροσώπους Καπνοπαραγωγών από την Περιφέρεια, ένα εκπρόσωπο της εδρεύουσας στην Αθήνα Καπνεμπορικής Ομοσπονδίας και ένα εκπρόσωπο εργαζομένων.</seg>
               <seg>Είναι εξειδικευμένη Υπηρεσία, η οποία έχει την ευθύνη της προστασίας του Ελληνικού καπνού των Καπνοπαραγωγών και της Καπνοκαλλιέργειας γενικότερα.</seg>
               <seg>Ο ΕΟΚ έχει δραστηριότητες που αφορούν ένα προϊόν το οποίο καλλιεργείται στο μεγαλύτερο μέρος της Ελλάδος από την Πελοπόννησο μέχρι την Θράκη.</seg>
               <seg>Ως εκ τούτου ανέκαθεν λειτούργησε και λειτουργεί μέχρι σήμερα ως ο πλέον αποκεντρωμένος Δημόσιος Οργανισμός.</seg>
               <seg>Σύμφωνα με τον ισχύοντα Οργανισμό Λειτουργίας του (Π.Δ. 396/88 ΦΕΚ Α 184) ο ΕΟΚ έχει εκτός από την κεντρική Υπηρεσία περί τις 50 Περ/κές Υπηρεσιακές μονάδες εγκατεσπαρμένες σε όλη την Ελλάδα. Ως εκ τούτου η άμεση εξυπηρέτηση του κοινού (καπνοπαραγωγών) επιτυγχάνεται απόλυτα από τις κατά τόπους Περ/κές του Υπηρεσίες χωρίς παρεμβολή της Επιτελικής-Κεντρικής Υπηρεσίας.</seg>
               <seg>Αυτή τη στιγμή το υπαλληλικό προσωπικό του ΕΟΚ ανέρχεται για όλη την Ελλάδα σε 843 άτομα εκ των οποίων μόνο 152 άτομα υπηρετούν στην Κεντρική Υπηρεσία δηλαδή ποσοστό 18%.</seg>
               <seg>Από όλα τα παραπάνω στοιχεία, καθίσταται προφανές ότι τυχόν σκέψη για μεταφορά της έδρας του ΕΟΚ σε επαρχιακή πόλη, όχι μόνον δε θα εξυπηρετήσει ουσιαστικά την ιδέα της αποκέντρωσης, αλλά θα δημιουργήσει και σειρά προβλημάτων, τόσο για τη σωστή και εύρυθμη λειτουργία όσο ακόμη και στη σωστή εξυπηρέτηση της Καπνοκαλλιέργειας γενικότερα.</seg>
               <seg>Ειδικώτερα:</seg>
               <seg>α) Λόγω της ανάγκης συνεχών επαφών της Διοίκησης και στελεχών του ΕΟΚ (Συσκέψεις, Συμβούλια κ.λπ.) με την ηγεσία και τα βασικά στελέχη της Κεντρικής Διοίκησης (κυρίως του Υπουργείου Γεωργίας), αλλά και λόγω της ανάγκης μετακινήσεων προς το εξωτερικό, αναπόφευκτα σειρά στελεχών του ΕΟΚ, θα βρίσκεται συνεχώς σε συνθήκες διαρκούς μετακίνησης από και προς το Κέντρο.</seg>
               <seg>Ανάλογη θα είναι η ανάγκη μετακινήσεως στελεχών των άλλων συνεργαζομένων φορέων (Υπουργεία κ.λπ.) από και προς την τυχόν νέα έδρα του ΕΟΚ (Λειτουργία Δ.Σ., Υ.Σ., Τεχνικό Συμβούλιο, Συσκέψεις κ.λπ.).</seg>
               <seg>Αυτό θα έχει πολύ δυσμενείς επιπτώσεις στην επίτευξη των στόχων και στην διαμόρφωση της εκάστοτε κρατικής καπνικής πολιτικής.</seg>
               <seg>Επιπλέον είναι προφανές το δυσανάλογο μεγάλο οικονομικό κόστος των συνεχών μετακινήσεων.</seg>
               <seg>β) Η συνεχής απουσίας Διοίκησης και στελεχών θα οδηγήσει εκ των πραγμάτων το ίδιο τον ΕΟΚ σε διοικητική αρρυθμία και αποδιοργάνωση.</seg>
               <seg>γ) Η τυχόν μετακίνηση αυτή, δε θα περιορίσει, αλλά αντίστοιχα ίσως θα αυξήσει την μετακίνηση των στελεχών των λοιπών Περ/κών Μονάδων του ΕΟΚ, στη νέα του έδρα (Μεγαλύτερες αποστάσεις, όχι απ’ ευθείας συγκοινωνιακή σύνδεση κ.λπ.).</seg>
               <seg>δ) Πολλοί οικονομικοί παράγοντες της περιφέρειας (συνεταιριστές, μέλη συλλόγων, Καπνέμποροι, Καπνοβιομήχανοι κ.λπ.) που επισκέπτονται την Κεντρική Διοίκηση, για επίλυση προβλημάτων τους, θα υποβάλλονται σε διπλές μετακινήσεις, προκειμένου να έχουν επαφή και με την Κεντρική Υπηρεσία του ΕΟΚ.</seg>
               <seg>ε) Πέραν δε όλων των παραπάνω λόγων που συνιστούν την εδώ έδρα του Οργανισμού συντρέχει και η νέα αναδιάρθρωση του ΕΟΚ με τις επιπλέον αρμοδιότητες του Ελεγκτικού Κοινοτικού Φορέα στον τομέα του Καπνού.</seg>
               <seg>Αυτές οι αρμοδιότητες έχουν ήδη ανατεθεί με την αριθ. 361810/93 κοινή απόφαση των Υπουργών ΥΠΕΘΟ και Γεωργίας και ήδη έχουν προγραμματισθεί να λειτουργήσουν μέσα στο έτος, αναφέρονται δε σε πλείστους ελέγχους που προβλέπονται από την κοινοτική νομοθεσία (κοινοτικός κανονισμός 2075/92 κ.λπ.) και ο προγραμματισμός ασκήσεώς των επιβάλει εκ των πραγμάτων ακόμη περισσότερο τώρα τη μη μετακίνηση της έδρας εκ του Κέντρου λήψεως αποφάσεων.</seg>
               <seg>στ) Επίσης ο ΕΟΚ βρίσκεται σε συνεχή επαφή και συνεργασία με τα όργανα και τα στελέχη των Ευρωπαϊκών Κοινοτήτων. Όταν αυτά έρχονται στην Ελλάδα, όπως επίσης με συνεχείς μεταβάσεις στο εξωτερικό (Βρυξέλλες κ.λπ.) λόγω της ανάγκης της παρουσίας της χώρας μας κατά την διαδικασία διαμόρφωσης και εφαρμογής της Κοινής Αγροτικής Πολιτικής, σ’ ένα τόσο ζωτικό για την ελληνική οικονομία προϊόν, όπως είναι ο Καπνός (συνεχής παρουσία στα Συμβούλια Υπουργών Γεωργίας, Ομάδες Εργασίας κ.λπ.).</seg>
               <seg>Τέλος δεν παραλείπουμε να αναφέρουμε και τις συχνές επαφές με Προέδρους Συμβούλους και λοιπά στελέχη μεγάλων ξένων καπνικών εταιριών που έρχονται ειδικά για συνεργασία με τον ΕΟΚ στην Αθήνα.</seg>
               <seg>Συνεπώς λόγω του προαναφερθέντος χαρακτήρος του ΕΟΚ, θεωρούμε εκ των πραγμάτων ως απόλυτα επιβεβλημένη την παρουσία της Κεντρικής Υπηρεσίας του ΕΟΚ στην Αθήνα, όπου εδρεύει η εποπτεύουσα Αρχή (Υπουργείο Γεωργίας) της οποίας αποτελεί ως ελέγχθη στην πραγματικότητα αναπόσπαστη και συγχρόνως απόλυτα εξειδικευμένη Υπηρεσία.</seg>
               <seg>Ο Υπουργός</seg>
               <seg>Γ. ΜΩΡΑΪΤΗΣ"</seg>
               <seg>19. Στην με αριθμό 596/14-1-94 ερώτηση δόθηκε με το υπ` αριθμ. 1210/28-1-94 έγγραφο από τον Υπουργό Υγείας η ακόλουθη απάντηση:</seg>
               <seg>"Απαντώντας στην αριθμ. ερ. 596/14.1.94 ερώτηση, που κατέθεσε στη Βουλή η Βουλευτής Φωτεινή Στεφανοπούλου και αφορά προβλήματα που δημιουργούνται από την έλλειψη ιατρικού προσωπικού, στο Γ.Ν.Νοσοκομείο - Κ.Υγείας Κω και στο Κρατικό Θερ/ριο-Κ. Υγείας Λέρου, σας γνωρίζουμε ότι τα προβλήματα αυτά μας είναι γνωστά, και μεριμνούμε για την οριστική αντιμετώπισή τους.</seg>
               <seg>Πάντως, οι ανάγκες καλύπτονται προσωρινά με συνεχείς αποσπάσεις γιατρών από τα Νοσ/μεία των Αθηνών.</seg>
               <seg>Κατ’ εξαίρεση διορίστηκε και ανέλαβε υπηρεσία πρόσφατα (20.1.94) ο καρδιολόγος κ. Ζεστανάκης, στο Νοσ/μείο της Λέρου.</seg>
               <seg>Οπωσδήποτε στις προθέσεις του Υπουργείου είναι να προχωρήσει το γρηγορότερο σε προκήρυξη όλων των κενών θέσεων ιατρικού προσωπικού των δύο ιδρυμάτων, προκειμένου να καλυφθούν οριστικά οι ανάγκες τους.</seg>
               <seg>Ο Υπουργός</seg>
               <seg>ΔΗΜΗΤΡΙΟΣ ΚΡΕΜΑΣΤΙΝΟΣ"</seg>
               <seg>20. Στις με αριθμό 603 και 602/14-1-94 ερωτήσεις δόθηκε με το υπ` αριθμ. 4713/28-1-93, έγγραφο από τον Υπουργό Εσωτερικών η ακόλουθη απάντηση:</seg>
               <seg>"Σε απάντηση των 603 και 602/14-1-94 ερωτήσεις που κατατέθηκαν στη Βουλή των Ελλήνων από το Βουλευτή κ. Ηλία Βεζδρεβάνη και αναφέρονται στο ανωτέρω θέμα, σας πληροφορούμε ότι:</seg>
               <seg>1.- Η ασφαλτόστρωση δρόμου από Κεραμίτσα έως Κοιν. Μαλουνίου (ερωτ. 603) θα εξετασθεί κατά την κατάρτιση προσεχών Νομ/κών Προγρ/των, συνεκτιμώντας και τις ανάγκες του Νομού, ανάλογα με τις οικονομικές δυνατότητες της Νομαρχίας.</seg>
               <seg>2.- Η ασφαλτόστρωση του δρόμου Κεραμίτσα - Αναβρυτός - Μηλέα - Κεφαλοχώρι - Κουρεμάδι - Λαβδάνη (ερωτ. 602) είναι στις προτάσεις της Νομαρχίας Θεσπρωτίας για ένταξή του στο Περιφερειακό σκέλος του Β’ Κ.Π.Σ.-</seg>
               <seg>Ο Υφυπουργός</seg>
               <seg>Γ. ΔΑΣΚΑΛΑΚΗΣ"</seg>
               <seg>21. Στην με αριθμό 605/14-1-94 ερώτηση δόθηκε με το υπ’ αριθμ. 737/28-1-94 έγγραφο από τον Υπουργό Υγείας η ακόλουθη απάντηση:</seg>
               <seg>"Απαντώντας σε ερώτηση που κατέθεσε ο Βουλευτής κ. Κατσαρός και μας διαβιβάσατε με το αριθμ. 605/14-1-94 έγγραφό σας, σχετικά με το πρόγραμμα ΠΕΚΠΑ του ΕΚΑΒ καθώς και τον Οργανισμό του, επιθυμούμε να σας πληροφορήσουμε τα παρακάτω:</seg>
               <seg>1. Το Πρόγραμμα Επαγγελματικής Κατάρτισης Πληρωμάτων Ασθενοφόρων (Π.Ε.Κ.Π.Α.), προγραμματίσθηκε και άρχισε να λειτουργεί τον Απρίλιο του 1989 με σκοπό να στελεχωθούν τα ασθενοφόρα με ειδικά εκπαιδευμένα πληρώματα και όχι με απλούς αποφοίτους στοιχειώδους εκπαίδευσης με μοναδικό κριτήριο το Επαγγελματικό δίπλωμα οδήγησης.</seg>
               <seg>Εξάλλου, οι υπάλληλοι που είχαν προσληφθεί με σύμβαση ορισμένου χρόνου και για όσο χρονικό διάστημα διαρκούσε το Εκπαιδευτικό Πρόγραμμα, ήταν 18 και όχι 48 και αποχώρησαν αυτοδίκαια, αφού έληξε το πρόγραμμα που ολοκληρώθηκε στις αρχές Δεκέμβρη 1993.</seg>
               <seg>2. Σε εφαρμογή του 1579/85 ιδρυτικού του Ε.Κ.Α.Β. εκδόθηκε το Π.Δ. 376/88 που αποτελεί τον Οργανισμό του Ε.Κ.Α.Β., ο οποίος ισχύει μέχρι σήμερα. Ο Οργανισμός που προβλεπόταν από τον ν. 2071/92 ουδέποτε υλοποιήθηκε από την προηγούμενη Κυβέρνηση.</seg>
               <seg>3. Στον προγραμματισμό του Υπουργείου εντάσσεται η ανάπτυξη του Ε.Κ.Α.Β. σε όλη τη χώρα κατά Περιφέρεια. Στην προοπτική αυτή θα γίνει και ο νέος Οργανισμός του.</seg>
               <seg>Ο Υπουργός</seg>
               <seg>ΔΗΜΗΤΡΙΟΣ ΚΡΕΜΑΣΤΙΝΟΣ"</seg>
            </u>
            <u xml:id="debate_1994-02-01_speech_2" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, η Βουλευτής κα Μαριέττα Γιαννάκου-Κουτσίκου, ζητεί άδεια ολιγοήμερης απουσίας στο εξωτερικό. Εγκρίνει η Βουλή;</seg>
            </u>
            <u xml:id="debate_1994-02-01_speech_3" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
            </u>
            <u xml:id="debate_1994-02-01_speech_4" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Η Βουλή ενέκρινε.</seg>
            </u>
            <u xml:id="debate_1994-02-01_speech_5" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, εισερχόμαστε στην ημερήσια διάταξη</seg>
               <seg>ΤΗΣ ΝΟΜΟΘΕΤΙΚΗΣ ΕΡΓΑΣΙΑΣ</seg>
               <seg>Μόνη συζήτηση επί της αρχής, των άρθρων και του συνόλου της πρότασης νόμου: "Συμπλήρωση της νομοθεσίας για την αναγνώριση της Εθνικής Αντίστασης και την άρση των συνεπειών του εμφυλίου πολέμου- Κατάργηση των άρθρων 6 και 7 του ν.1976/91", αρμοδιότητας Υπουργείου Οικονομικών.</seg>
               <seg>Ο Πρόεδρος της Πολιτικής Άνοιξης κ. Αντώνης Σαμαράς, με επιστολή του προς τον Πρόεδρο της Βουλής γνωρίζει ότι κατά τη συζήτηση της προτάσεως νόμου ορίζει ως Ειδικό Αγορητή, το Βουλευτή κ. Νικόπουλο.</seg>
            </u>
            <u xml:id="debate_1994-02-01_speech_6" who="alexandros_papadopoulos">
               <note type="speaker">ΑΛΕΞΑΝΔΡΟΣ ΠΑΠΑΔΟΠΟΥΛΟΣ</note>
               <seg>Κύριε Πρόεδρε, το λόγο παρακαλώ.</seg>
            </u>
            <u xml:id="debate_1994-02-01_speech_7" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κύριος Υφυπουργός Οικονομικών έχει το λόγο.</seg>
            </u>
            <u xml:id="debate_1994-02-01_speech_8" who="alexandros_papadopoulos">
               <note type="speaker">ΑΛΕΞΑΝΔΡΟΣ ΠΑΠΑΔΟΠΟΥΛΟΣ</note>
               <seg>Κύριε Πρόεδρε, κύριοι συνάδελφοι, σύμφωνα με το άρθρο 73 παρ. 2 του Συντάγματος, νομοσχέδια που αναφέρονται στην απονομή σύνταξης και στις προϋποθέσεις της, υποβάλλονται μόνο από τον Υπουργό Οικονομικών, ύστερα από γνωμοδότηση του Ελεγκτικού Συνεδρίου.</seg>
               <seg>Σύμφωνα επίσης, με την παρ. 3 του άρθρου 73 του Συντάγματος, καμιά πρόταση νόμου ή τροπολογία ή προσθήκη, δεν εισάγεται προς συζήτηση αν προέρχεται από τη Βουλή, εφόσον συνεπάγεται εις βάρος του δημοσίου δαπάνες ή ελάττωση εσόδων κ.λπ.</seg>
               <seg>Επίσης, θα ήθελα να υπενθυμίσω, ότι το άρθρο 93 παρ. 1 του Κανονισμού της Βουλής λέει ότι τα σχέδια και οι προτάσεις νόμων εγγράφονται στην ημερήσια διάταξη, μετά την υποβολή ή την πάροδο της προθεσμίας για την υποβολή της έκθεσης της αρμόδιας επιτροπής και αν έχουν τηρηθεί -μάλλον θα θέλει να πει εφόσον θα έχουν τηρηθεί, είναι λίγο αδόκιμη αυτή η έκφραση- οι διατάξεις του άρθρου 73 παρ. 2 του Συντάγματος.</seg>
               <seg>Για την πρόταση νόμου την οποία συζητούμε σήμερα, πρώτον δεν υπάρχει έκθεση του Ελεγκτικού Συνεδρίου. Δεύτερον, σύμφωνα με την απόφαση και της αρμόδιας διαρκούς επιτροπής οικονομικών υποθέσεων, δεν έγινε συζήτηση γιατί δεν υπήρχαν οι προϋποθέσεις εισαγωγής της προς συζήτηση, για τους λόγους που με απόλυτη σαφήνεια αναφέρονται και στο Σύνταγμα και στον Κανονισμό της Βουλής.</seg>
               <seg>Τρίτον, υπήρχε απάντηση την οποία υπογράφω ως αρμόδιος Υφυπουργός Οικονομικών από 15.12.93 η οποία λέει ότι η εν λόγω πρόταση νόμου είναι συνταξιοδοτικού περιεχομένου και συνεπώς εμπίπτει στους συνταγματικούς περιορισμούς για τη νομοθετική πρωτοβουλία των Βουλευτών, άρθρο 73 παράγραφοι 2 και 3 του Συντάγματος.</seg>
               <seg>Θεώρησα χρήσιμο να κάνω αυτήν την αναφορά σε προδιαδικαστικά ζητήματα, προκειμένου η Βουλή να γνωρίζει το κατά πόσον υπάρχει σύννομη ή όχι διαδικασία συζήτησης, δεδομένων των αυστηρότατων περιορισμών του Συντάγματος και του Κανονισμού της Βουλής. Θέλω όμως να δηλώσω ότι αν η Βουλή θελήσει να γίνει συζήτηση, η Κυβέρνηση δεν έχει καμιά απολύτως αντίρρηση, όφειλα όμως να επισημάνω τους αυστηρότατους κανόνες οι οποίοι βεβαίως έχουν και τη λογική τους σε σχέση με την εισαγωγή και τον τρόπο συζήτησης παρόμοιων νομοσχεδίων στο Σώμα. Ευχαριστώ πολύ.</seg>
            </u>
            <u xml:id="debate_1994-02-01_speech_9" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κυρία και κύριοι συνάδελφοι, συντρέχουν πράγματι οι λόγοι στους οποίους αναφέρεται ο κύριος Υφυπουργός των Οικονομικών. Υπάρχει όμως και η πάγια πρακτική του Σώματος να κρίνει και επί των λόγων αυτών, αφού προηγηθεί η αναφορά των προτεινόντων Βουλευτών και των εισηγητών και στη συγκεκριμένη πρόταση νόμου.</seg>
               <seg>Κατά συνέπεια και με τη δήλωση την οποία έκανε ο κύριος Υφυπουργός ότι δεν υπάρχει από την πλευρά της Κυβερνήσεως αντίρρηση, θα προέτεινα να ακουστούν οι εισηγητές και επί του διαδικαστικού θέματος και σε κάποια περιορισμένη αναφορά θα πρέπει και οι ίδιοι να αυτοπεριοριστούν στο συγκεκριμένο θέμα της πρότασης νόμου.</seg>
               <seg>Γνωρίζετε ότι σύμφωνα με τις διατάξεις του ισχύοντος Κανονισμού, επί του τι είναι σχετικό και τι άσχετο σ’ ό,τι αφορά τη συζήτηση τροπολογιών, τι εισάγεται και τι δεν εισάγεται στη Βουλή, αποφασίζει η ίδια η Βουλή.</seg>
               <seg>Κατά συνέπεια έχω αυτήν την πρόταση να κάνω και εφόσον δεν υπάρχει αντίρρηση θα παρακαλέσω τον κ. Σπύρο Στριφτάρη να έλθει στο Βήμα.</seg>
               <seg>Κύριε Στριφτάρη, θα σας παρακαλέσω στο πνεύμα της προτάσεως που έκανα</seg>
               <seg>προς τη Βουλή, και το διαδικαστικό συζητείται και η ουσία, στο μέτρο που δεν καταστρατηγούμε τον Κανονισμό, αν όχι και το Σύνταγμα.</seg>
            </u>
            <u xml:id="debate_1994-02-01_speech_10" who="spuridon_striftaris">
               <note type="speaker">ΣΠΥΡΙΔΩΝ ΣΤΡΙΦΤΑΡΗΣ</note>
               <seg>Κύριοι συνάδελφοι, κατ’ αρχήν το διαδικαστικό είναι και σε μας γνωστό. Όμως θα έλεγα ότι αν η Κυβέρνηση συμφωνούσε με το προτεινόμενο σχέδιο νόμου θα μπορούσε η ίδια να το έχει υιοθετήσει. Εμείς δε διεκδικούμε την πατρότητα του νομοσχεδίου, δε θέλουμε να καταγραφεί ότι το ΚΚΕ ήταν το Κόμμα που κατέθεσε την πρόταση νόμου.</seg>
            </u>
            <incident>
               <desc>(Στο σημείο αυτό την Προεδρική Έδρα καταλαμβάνει ο Ε’ Αντιπρόεδρος της Βουλής κ. ΝΙΚΗΤΑΣ ΒΕΝΙΖΕΛΟΣ)</desc>
            </incident>
            <u xml:id="debate_1994-02-01_speech_11" who="nikitas_benizelos">
               <note type="speaker">Νικήτας Βενιζέλος</note>
               <seg>Ο εισηγητής του ΠΑ.ΣΟ.Κ. κ. Παπασπύρου έχει το λόγο.</seg>
            </u>
            <u xml:id="debate_1994-02-01_speech_12" who="ioannis_papaspurou">
               <note type="speaker">ΙΩΑΝΝΗΣ ΠΑΠΑΣΠΥΡΟΥ</note>
               <seg>Κυρίες και κύριοι συνάδελφοι, συμφωνώ και εγώ με την πρόταση του Προέδρου της Βουλής να γίνει συζήτηση της πρότασης νόμου, να εκτεθούν οι απόψεις των εισηγητών και φυσικά συμφωνώ με την άποψη ότι δεν μπορεί να ληφθεί απόφαση για να εγκριθεί το παρόν νομοσχέδιο.</seg>
               <seg>Θα πρέπει, όμως, να διατυπώσουμε τις απόψεις μας, όσο μπορούμε πιο κατηγορηματικά και με άνεση χρόνου και όχι περιοριστικά, όπως ετέθη το θέμα. Διότι το θέμα αυτό της Εθνικής Αντίστασης δεν είναι ένα τυχαίο θέμα. Νομίζω ότι είναι το κορυφαίο θέμα που απασχόλησε τη Χώρα μας από τον πόλεμο και εντεύθεν.</seg>
               <seg>Άκουσα με προσοχή την εισήγηση του συναδέλφου εισηγητή του ΚΚΕ και πραγματικά οφείλω να δηλώσω ότι όλες οι προτάσεις του, που έχουν σχέση με τα αιτήματα των αγωνιστών της Εθνικής Αντίστασης, με βρίσκουν απόλυτα σύμφωνο.</seg>
               <seg>Είναι προτάσεις που βγαίνουν από την ανάγκη της πλήρους και ολοκληρωτικής ηθικής και υλικής αποκατάστασης των αγωνιστών.</seg>
               <seg>Βέβαια, με τους νόμους 1985/82 και 1543/85, που το ΠΑΣΟΚ ψήφισε στη Βουλή, αναγνωρίστηκε η Εθνική Αντίσταση και δόθηκε υλική αποκατάσταση στους αγωνιστές, εκείνη που κρίθηκε ότι μπορούσε να δοθεί σε πρώτη φάση.</seg>
               <seg>Επίσης με το νόμο 1813/89, που άρθηκαν οι συνέπειες του εμφύλιου πολέμου 1944-49, πάλι δεν προβλέφθηκε πλήρως η αποκατάσταση των θυμάτων. Έτσι το θέμα δε λύθηκε πλήρως.</seg>
               <seg>Έμεναν, λοιπόν, πολλά θέματα άλυτα που απαιτούσαν τη λύση τους. Εκτός όμως των εκκρεμών αυτών θεμάτων, που άφησαν τα νομοσχέδια και οι αντιστασιακοί νόμοι -λόγω των γνωστών οικονομικών συνθηκών- ήρθαν να προστεθούν μια σειρά σοβαρά προβλήματα που δημιούργησε η Νέα Δημοκρατία, με το ν.1796/91, όταν έγινε κυβέρνηση και που ουσιαστικά ανέτρεψαν την αναγνώριση της Εθνικής Αντίστασης, που ύστερα από 40 χρόνια είχε πραγματοποιήσει το ΠΑΣΟΚ.</seg>
               <seg>Με το νόμο 1796/91 η Νέα Δημοκρατία έκοψε τις συντάξεις σε δεκάδες χιλιάδες αντιστασιακούς. Έβαλε σε αμφισβήτηση και τις συντάξεις των λίγων χιλιάδων αναπήρων αντιστασιακών και αναπήρων του εμφυλίου πολέμου, επιβάλλοντας την επανεξέταση των δικαιωθέντων. Έτσι άλλοι αγωνιστές έχουν χάσει τις συντάξεις τους, σε άλλους που επανεξετάστηκαν μειώθηκε η σύνταξή τους, ενώ η πλειοψηφία των αιτήσεων των τραυματιών των αναπήρων και θυμάτων του εμφύλιου πολέμου απορρίφθηκαν. Και ασφαλώς όχι με περιοριστικά μέτρα, αλλά με πολιτικά κριτήρια! Να το πούμε, κύριοι συνάδελφοι.</seg>
               <seg>Με λίγα λόγια ο νόμος 1543/85 του ΠΑΣΟΚ, που συνταξιοδότησε τους αγωνιστές της Εθνικής Αντίστασης καταργήθηκε ουσιαστικά με το νόμο 1976/91 της Νέας Δημοκρατίας. Δηλαδή οι πρώτοι νόμοι έδωσαν τις συντάξεις και ο νόμος της Νέας Δημοκρατίας τις κατήργησε. Και παρά το νόμο 2084/92, σήμερα 60.000 αγωνιστές της Εθνικής Αντίστασης, ιδιαίτερα εκείνοι που έχουν σχέση με τον ΟΓΑ, έχουν χάσει τις συντάξεις τους και ζητούν την επαναχορήγησή τους.</seg>
               <seg>Εκτός απ’ αυτούς, εάν παραταθούν οι προθεσμίες αναγνώρισης, θα συμπεριληφθούν άλλοι 40.000 αγωνιστές, οι οποίοι υπολείπονται, ώστε να ολοκληρωθεί η συνταξιοδότηση των αγωνιστών της Εθνικής Αντίστασης, αγωνιστών που δώσανε τα πάντα, για να είμαστε εμείς ελεύθεροι και να μιλάμε αυτή τη στιγμή εδώ.</seg>
               <seg>Η αναγνώριση της Εθνικής Αντίστασης και η υλική αποκατάσταση των αγωνιστών της έπρεπε να γίνει αμέσως μετά τη λήξη του Β’ Παγκοσμίου πολέμου. Όμως οι συνθήκες που επικράτησαν, μετά απ’ αυτόν και μετά τον εμφύλιο πόλεμο του 1946-49 δεν επέτρεψαν τη δικαίωση αυτή.</seg>
               <seg>Άλλα οράματα ελπίδες και προοπτικές είχαν οι αγωνιστές της Εθνικής Αντίστασης, όταν πάλευαν σαν τα λιοντάρια προσφέροντας τη ζωή τους για Ελευθερία, Δημοκρατία, Δικαιοσύνη! Όμως οι κυβερνήσεις της Δεξιάς, που κυβέρνησαν 40 ολόκληρα χρόνια μέχρι το 1981, κατεχόμενες από μισαλλοδοξία, αναλγησία και απανθρωπιά, έκαναν ό,τι μπορούσαν για να μην γίνει αυτή η αναγνώριση και η υλική αποκατάσταση των αγωνιστών της Εθνικής Αντίστασης. Ντροπιασμένες οι κυβερνήσεις αυτές, από τη μη συμμετοχή τους στον απελευθερωτικό αγώνα και καθοδηγούμενες από ξένους παράγοντες, έκαναν ότι μπορούσαν για να αμαυρώσουν και να εξοντώσουν τους αγωνιστές αυτούς. Και αυτό υπήρξε το μεγάλο έγκλημα της συντηρητικής παράταξης στην Ελλάδα και η κυριότερη αιτία της υποανάπτυξης της Χώρας μας. Γιατί η Εθνική Αντίσταση κατά του φασισμού και ναζισμού συνέχεια του θρυλικού Αλβανικού έπους, υπήρξε η μεγαλύτερη εποποιία της νεότερης ελληνικής ιστορίας.</seg>
               <seg>Πολλά θα είχε να ωφεληθεί η πατρίδα μας αν την είχε αξιοποιήσει.</seg>
               <seg>Η Εθνική Αντίσταση προετοιμασμένη ψυχικά και ιδεολογικά τόσο από την αντιδικτατορική πάλη του Λαού μας ενάντια στη δικτατορία της 4ης Αυγούστου όσο και από τον πατριωτικό πόλεμο απέναντι στην απρόκλητη επίθεση του φασισμού-ναζισμού των Ιταλών και των Γερμανών κατά της πατρίδας μας, είναι ό,τι το καλύτερο έχει να παρουσιάσει η νεότερη ελληνική ιστορία.</seg>
               <seg>Η αντίσταση του Λαού μας στα χρόνια της κατοχής υπήρξε καθολική και ισάξια του ‘ 21 και ένα από τα δυναμικότερα εθνικά κινήματα αντίστασης στην Ευρώπη ίσως και το δυναμικότερο. Αποτελούμενη από τις οργανώσεις ΕΑΜ - ΕΛΑΣ - ΕΠΟΝ - ΕΔΕΣ - ΕΚΑ διέθετε 80.000 άνδρες τακτικό στρατό και 145.000 εφέδρους. Με τις δυνάμεις αυτές αντιμετώπισε νικηφόρα τις σιδηρόφρακτες ορδές του Χίτλερ και του Μουσολίνι. Έδωσε εκατοντάδες μάχες ενάντιά τους και προξένησε στον εχθρό δεκάδες χιλιάδες νεκρούς και τραυματίες. Απασχόλησε δε 300.000 στρατιώτες του άξονα κατά την περίοδο της κατοχής και με την ανατίναξη της γέφυρας του Γοργοποτάμου καθυστέρησε αποφασιστικά τον ανεφοδιασμό του Ρώμελ στην Αφρική και επηρέασε φυσικά και τις συμμαχικές επιχειρήσεις.</seg>
               <seg>Έτσι η Ελληνική Εθνική Αντίσταση εκπλήρωσε μέγα εθνικό καθήκον σαν τμήμα της αντιχιτλερικής συμμαχίας. Πρόσφερε δε ανεκτίμητες υπηρεσίες στο συμμαχικό αγώνα και απέσπασε τους επαίνους και του συμμαχικού στρατηγείου της Μέσης Ανατολής και προσωπικά του Ουίλσον ακόμη δε και αυτού του Τσώρτσιλ.</seg>
               <seg>Επίσης, με τις πανεθνικές μεγαλειώδεις κινητοποιήσεις τους οι αντιστασιακές δυνάμεις πρόσφεραν μέγιστες υπηρεσίες εθνικές στην πατρίδα μας. Πέτυχαν τη ματαίωση της πολιτικής επιστράτευσης. Πέτυχαν τη ματαίωση της καθόδου των Βουλγάρων στη Μακεδονία και Θράκη, όπως επίσης συνετέλεσαν αποφασιστικά στην επιβίωση του Λαού μας με τις περίφημες εκείνες κινητοποιήσεις για την πολιτική επιστράτευση της 3ης του Μάρτη 1943 και της 22ης Ιουλίου 1943 κατά των Βουλγάρων και της μάχης που έδινε καθημερινά για την επιβίωση του Λαού μας.</seg>
               <seg>Ήταν μεγάλη συνεπώς η εθνική προσφορά της Εθνικής Αντίστασης. Με τη βοήθειά της ο Ελληνικός Λαός δεν υποτάχθηκε μετά την κατάληψη της Χώρας μας από τις δυνάμεις του άξονα. Εξακολούθησε να αγωνίζεται κατά του εχθρού για την απελευθέρωση της πατρίδας. Ο αγώνας αυτός έπρεπε να είχε αναγνωριστεί και δικαιωθεί από τις κυβερνήσεις που κυβέρνησαν τον Τόπο μέχρι το 1981. Είχαν οι κυβερνήσεις αυτές εθνική υποχρέωση, είχαν εθνικό καθήκον να το πράξουν αυτό για την ιστορία. Δυστυχώς όπως είπα και πριν η μισαλλοδοξία τους δεν τους το επέτρεψε. Όπως οι κατοχικές κυβερνήσεις των Κουίσλιγκ με τη βοήθεια των κατακτητών οργάνωσαν τα τάγματα ασφαλείας και τις άλλες αντιλαϊκές δυνάμεις για να εξοντώσουν τους αγωνιστές της Εθνικής Αντίστασης, έτσι και οι νεότερες κυβερνήσεις της δεξιάς μέχρι το 1974 χρησιμοποίησαν όλα τα μέσα θεμιτά και αθέμιτα, πολλά ανάλγητα και απάνθρωπα για να τους εξαφανίσουν. Με τους προδότες και δοσίλογους που επικράτησαν μετά την απελευθέρωση δημιούργησαν το παρακράτος και τις παρακρατικές οργανώσεις που επεδόθηκαν σε πραγματικό όργιο. Άλλους συνελάμβαναν χωρίς λόγο, άλλους έστελναν στα εκτελεστικά αποσπάσματα και άλλους τους εκτελούσαν επί τόπου. Είχαν όλοι τους επιδοθεί σε ένα συστηματικό διωγμό σε όλη την περίοδο από την κατοχή μέχρι το 1974, ιδιαίτερα μετά τη λήξη του δευτέρου εμφυλίου πολέμου. Οι αγωνιστές που μετείχαν στις μαζικές αντιστασιακές οργανώσεις του ΕΑΜ - ΕΛΑΣ - ΕΠΟΝ, έπρεπε, κατ’ αυτούς, να εξοντωθούν.</seg>
               <seg>Ο μεταπελευθερωτικός διωγμός της αντίστασης αποτελεί μια από τις τραγικότερες σελίδες της ελληνικής ιστορίας. Οι συλλήψεις, οι ξυλοδαρμοί μέχρι θανάτου, οι δολοφονίες, οι ψευτομηνύσεις τα κακουργιοδικεία και τα στρατοδικεία καθώς και η ποινικοποίηση της Εθνικής Αντίστασης από τις δεξιές κυβερνήσεις εκείνης της εποχής υπήρξε το όνειδος της μεταπολεμικής Ελλάδος.</seg>
               <seg>Ενώ σε ολόκληρη την Ευρώπη οι αγωνιστές γίνονται σύμβολα και ινδάλματα, στην Ελλάδα ανέβαιναν τον μαρτυρικό Γολγοθά. Στην Ευρώπη η αντίσταση χρησιμοποιήθηκε από τις κυβερνήσεις μετά τον πόλεμο, σαν το σπουδαιότερο διαπραγματευτικό χαρτί στις διαπραγματεύσεις και στις συνθήκες. Στην Ελλάδα όμως, η Εθνική Αντίσταση ετέθη υπό διωγμόν.</seg>
               <seg>Όμως οι Έλληνες αγωνιστές αντιμετώπισαν με την ίδια λεβεντιά και περηφάνια εξίσου τους Γερμανοφασίστες κατακτητές, όσο και τους δοσίλογους. Στις φυλακές, στα κακουργιοδικεία, στα στρατοδικεία και στα εκτελεστικά αποσπάσματα γράφτηκε ένα δεύτερο αντιστασιακό έπος.</seg>
               <seg>Θα μπορούσε κανείς πολλά να αναφέρει για την περίοδο εκείνη, πόσα γεγονότα διαδραματίσθηκαν και σε ποιο διωγμό είχαν υποβληθεί όλοι αυτοί οι αγωνιστές. Ξεχνάτε τα πιστοποιητικά κοινωνικών φρονημάτων, που δίχως αυτά δεν μπορούσες να διορισθείς ούτε σκουπιδιάρης στους δήμους και στις κοινότητες; Ξεχνάμε τι τράβηξαν όλοι εκείνοι που αρνήθηκαν να ψηφίσουν και έκαναν αποχή το 1946; Γενεές επί γενεών, οικογένειες ολόκληρες, εκατοντάδες χιλιάδες ταλαιπωρούντο γι’ αυτούς τους λόγους. Εδώ θα πρέπει να αναφερθούν και οι δεκάδες χιλιάδες απολυθέντες για τα πολιτικά τους φρονήματα κατά την περίοδο της κατοχής και κατά την μετεμφυλιακή περίοδο με τα διάφορα ψηφίσματα και το ν. 2500 του αρχηγού της δεξιάς Παπάγου. Τόσες και τόσες περιπτώσεις διωγμών! Πραγματικά όλοι αυτοί οι διωγμοί είναι το όνειδος της μεταπολεμικής Ελλάδας.</seg>
               <seg>Και επέρασαν 40 περίπου χρόνια και τίποτε δεν έγινε στην Ελλάδα ως προς την αναγνώριση της Εθνικής Αντίστασης. Φυσικά, κανένας δεν τολμούσε τότε να μιλήσει για υλική αποκατάσταση. Προείχε πρώτα το θέμα της ηθικής αναγνώρισης. Χρόνια πάλευαν οι αντιστασιακές οργανώσεις οι ΕΑΜικές για την αναγνώριση, αλλά πάντα έβρισκαν τις πόρτες κλειστές. Χρόνια παλεύαμε οι Βουλευτές γι’ αυτό μέσα σ’ αυτήν την Αίθουσα. Εγώ τουλάχιστον από το 1964 που είμαι Βουλευτής σ’ αυτή την Αίθουσα, έχω υπογράψει και έχω μιλήσει από το Βήμα αυτό δεκάδες φορές για την Εθνική Αντίσταση σε ερωτήσεις και επερωτήσεις που είχαμε υποβάλλει.</seg>
               <seg>Δυστυχώς, οι απαντήσεις ήταν οι γνωστές. Όποιος υπηρέτησε στον ΕΛΑΣ στο ΕΑΜ και στην ΕΠΟΝ ήταν προδότης του Έθνους. Αυτή ήταν η επίσημη απάντηση από τους εκπροσώπους των κυβερνήσεων. Θυμάμαι την απάντηση που μου είχε δώσει σ’ αυτήν την Αίθουσα ο τότε, Υπουργός Άμυνας. Είχε προκαλέσει την αγανάκτηση και την οργή τη δική μας. Έχω εδώ και τα Πρακτικά του Δεκεμβρίου του 1979.</seg>
               <seg>Επειδή μίλησα λίγο σκληρά στην τότε κυβέρνηση, ο Παναγιώτης Κανελλόπουλος είχε παρέμβει για να μου πει ότι δεν είναι ο τρόπος ο ενδεδειγμένος για να πετύχουμε αυτό το θέμα. Και όταν του είπα: Κύριε Πρόεδρε, 40 χρόνια περιμένουν αυτοί οι αγωνιστές, έχουν ασπρίσει τα μαλλιά και οι πιο πολλοί έχουν πεθάνει και οι υπόλοιποι θα πεθάνουν εντός ολίγου, τι θέλετε; Ποιος άλλος τρόπος αρμόζει να μιλήσουμε σε ώτα μη ακουόντων, σε ανάλγητους και απάνθρωπους ανθρώπους που μόνο ένα σκοπό στη ζωή τους είχαν, πως να θάψουν, να εξοντώσουν την Εθνική Αντίσταση; Γιατί αυτοί ήταν οι μεγάλοι απόντες της ιστορίας μας.</seg>
               <seg>Ευτυχώς όμως, οι εκλογές του 1981 έφεραν στην εξουσία την σοσιαλιστική κυβέρνηση του ΠΑ.ΣΟ.Κ. και τότε πραγματικά γι’ αυτούς τους ανθρώπους ήλθε η ανάσταση. Αντίθετα προς τις κυβερνήσεις του Εθνικού Συναγερμού, της ΕΡΕ και εν μέρει και της Νέας Δημοκρατίας, το ΠΑ.ΣΟ.Κ. έκανε το μεγάλο βήμα. Εδήλωσε στη Βουλή πως ο αγώνας αυτός των αγωνιστών της Εθνικής Αντίστασης κρίνεται ως πολεμική πράξη αντάξια για την ευγνωμοσύνη του Έθνους, ως το πιο μεγαλειώδες γεγονός της νεότερης Ελληνικής Ιστορίας.</seg>
               <seg>"Η Εθνική Αντίσταση από το 1981" -έλεγε στην εισηγητική του έκθεση το νομοσχέδιο του 1982- "αποτελεί και επίσημα αληθινή εποποιία στη νεότερη ελληνική ιστορία". Η κυβέρνηση του ΠΑ.ΣΟ.Κ. πάντως είναι εκείνη που με το ν.1285/82 αναγνώρισε την Εθνική Αντίσταση και με το ν.1543/85 θέσπισε τα μέτρα για την υλική αποκατάστασή της. Όμως, και πάλι, η απούσα από τον εθνικοαπελευθερωτικό αγώνα δεξιά, δεν ξέχασε τη μισαλλοδοξία της και μόλις η Νέα Δημοκρατία έγινε κυβέρνηση, το 1990, πιστή στη δήλωση του τότε αρχηγού της Αβέρωφ που όταν ψηφίστηκε ο νόμος, της αναγνώρισης της Εθνικής Αντίστασης, το 1982 είχε δηλώσει ότι μόλις η Νέα Δημοκρατία επανέλθει στην εξουσία θα τον καταργήσει, πράγματι με το ν.1976 που ψήφισε η Νέα Δημοκρατία το 1991, τσεκούρεψε τους νόμους αυτούς της Εθνικής Αντίστασης, ηθικής και υλικής αποκατάστασης των αγωνιστών, που είχε ψηφίσει το ΠΑ.ΣΟ.Κ..</seg>
               <seg>Γι’ αυτό πρέπει σήμερα το ΠΑ.ΣΟ.Κ., πιστό στις προεκλογικές του επαγγελίες, να ακυρώσει το ν.1976/91 και να κάνει δεκτά τα αιτήματα των αγωνιστών και να αποκαταστήσει πλήρως την Εθνική Αντίσταση. Είναι δίκαια όλα αυτά τα αιτήματα που εκτίθενται στη πρόταση νόμου που συζητάμε σήμερα. Εμένα, τουλάχιστον, με βρίσκουν απόλυτα σύμφωνο, αλλά και στην πρόταση των Βουλευτών του ΠΑ.ΣΟ.Κ. το 1990 συμπεριλαμβάνονται και αυτά μέσα.</seg>
               <seg>Και εφόσον η συζητούμενη πρόταση του Κ.Κ.Ε. δεν μπορεί να γίνει δεκτή σήμερα, επειδή υπάρχει το κώλυμα της έκθεση του Ελεγκτικού Συνεδρίου, ο Υφυπουργός Οικονομικών νομίζω -και κάνω έκκληση και τον παρακαλώ ότι πρέπει να δεσμευθεί- ότι θα φέρει εντός των προσεχών μηνών- δεν λέμε αύριο- σχέδιο νόμου που θα συνδυάζει τη σημερινή πρόταση νόμου, με την πρόταση νόμου των Βουλευτών του ΠΑ.ΣΟ.Κ. το 1990 και με το σχέδιο νόμου της οικουμενικής κυβέρνησης που το είχαν αποδεχθεί όλα τα κόμματα της εποχής.</seg>
               <seg>Άλλωστε, κυρίες και κύριοι συνάδελφοι, είναι απαράδεκτο να παίρνουν συντάξεις οι άνδρες των ταγμάτων ασφαλείας και οι ΤσαουσΑντώνηδες που διέπραξαν τόσα εγκλήματα και πρόδωσαν το λαό και που χαρακτηρίστηκαν και από τα συμμαχικά στρατηγεία και από εδώ μέσα, ως προδότες του Έθνους, και οι αγωνιστές της Εθνικής Αντίστασης να μην παίρνουν.</seg>
               <seg>Κυρίες και κύριοι Βουλευτές, είναι γεγονός και τούτο έχει αποδειχθεί στην πράξη ότι η κυβέρνηση του ΠΑ.ΣΟ.Κ. όλα τα αιτήματα των αγωνιστών της Εθνικής Αντίστασης τα περιέβαλε με την αρμόζουσα προσοχή και σεβασμό. Το μαρτυρούν άλλωστε οι αντιστασιακοί νόμοι που ψήφισε το 1982 και το 1985. Γι’ αυτό, στα πλαίσια του ενδιαφέροντος αυτού, πρέπει να εξεταστούν και να υποστηριχθούν και πάλι τα αιτήματα αυτά, μέχρι της οριστικής επίλυσής τους. Είναι δε εθνική ανάγκη και εθνικό καθήκον, ιδιαίτερα σήμερα, η λύση του προβλήματος αυτού γιατί έτσι θα δώσουμε ένα μήνυμα στον Ελληνικό Λαό και ιδιαίτερα στη νεολαία ότι οι θυσίες για την Πατρίδα δεν πάνε χαμένες και ότι δικαιώνονται ηθικά και υλικά. Σήμερα, που ο πόλεμος συγκλονίζει τα Βαλκάνια και τα σύννεφά του συσσωρεύονται στα σύνορά μας, η νέα γενιά πρέπει να εμπνέεται από τέτοιες αποφάσεις της Πολιτείας, όπως είναι η αναγνώριση της Εθνικής Αντίστασης που είναι το διαμάντι και το στολίδι του Έθνους και ο τηλαυγής φάρος της νεότερης ηρωικής και υπερήφανης ελληνικής ιστορίας.</seg>
            </u>
            <incident>
               <desc>(Στο σημείο αυτό ακούγεται ο προειδοποιητικός ήχος της λήξης του χρόνου ομιλίας του κυρίου Βουλευτή)</desc>
            </incident>
            <u xml:id="debate_1994-02-01_speech_13" who="nikitas_benizelos">
               <note type="speaker">Νικήτας Βενιζέλος</note>
               <seg>Η εισηγητής της Νέας Δημοκρατίας κα Γιαννάκου- Κουτσίκου, έχει το λόγο.</seg>
            </u>
            <u xml:id="debate_1994-02-01_speech_14" who="marieta_giannakou-koutsikou">
               <note type="speaker">ΜΑΡΙΕΤΑ ΓΙΑΝΝΑΚΟΥ-ΚΟΥΤΣΙΚΟΥ</note>
               <seg>Κύριε Πρόεδρε, η συζητούμενη σήμερα πρόταση νόμου των Βουλευτών του ΚΚΕ για τη συμπλήρωση των διατάξεων για την Εθνική Αντίσταση, την άρση των συνεπειών του εμφυλίου και την κατάργηση των άρθρων 6 και 7 του ν. 1976/91 μπορεί να συζητηθεί μόνο στο πλαίσιο που ο Πρόεδρος του Σώματος ήδη με πολύ ακρίβεια οριοθέτησε.</seg>
               <seg>Πράγματι το άρθρο 73 του Συντάγματος παρ.2 αναφέρει ρητώς ότι συνταξιοδοτικά νομοσχέδια μπορούν να έρθουν μόνο μετά από πρόταση της κυβέρνησης με την υπογραφή του Υπουργού των Οικονομικών και με την αρμόδια έκθεση του Ελεγκτικού Συνεδρίου. Και συμπληρώνει επίσης πολύ σαφώς ότι αν τα νομοσχέδια αυτά τα συνταξιοδοτικά ακόμα και όταν προτείνονται από την Κυβέρνηση, περιλαμβάνουν και άλλες τις συνταξιοδοτικές διατάξεις, είναι δυνατό να τεθεί θέμα ποινής ακυρότητας των συνταξιοδοτικών διατάξεων, εξ ‘ αυτού του λόγου. Ακόμα δηλαδή και αν είχαμε τη δυνατότητα να συζητήσουμε και να αποφασίσουμε, θα πρέπει να γνωρίζουμε ότι και κατά το παρελθόν έχει επανειλημμένα τεθεί θέμα ακυρότητας συνταξιοδοτικών διατάξεων που ψηφίστηκαν και περιελήφθησαν σε νομοσχέδια, τα οποία δεν ήσαν ειδικά, συνταξιοδοτικά. Σχετικά θα μπορούσε να μας πληροφορήσει ο Υφυπουργός Οικονομικών. Και το νομοσχέδιο αυτό δεν είναι βεβαίως μόνο συνταξιοδοτικό. Η πρόταση νόμου περιλαμβάνει και άλλα, πλην των συνταξιοδοτικών, ζητήματα. Και ως προς αυτό χωρίς να μπαίνει σε συζήτηση ουσίας η Νέα Δημοκρατία δι’ εμού θέλει να επισημάνει ότι βρισκόμαστε σε πολύ μεγάλη χρονική απόσταση απ’ όσα συνέβησαν κατά την Εθνική Αντίσταση και εν συνεχεία κατά τον εμφύλιο. Και ψυχολογικά επίσης βρισκόμαστε σε πολύ μεγάλη απόσταση, ιδιαίτερα οι νέοι.</seg>
               <seg>Μέγιστο θέμα ευθύνης λοιπόν αποτελεί για τη Νέα Δημοκρατία η κατάθεση και η προβολή απόψεων επί του θέματος εδώ που ενώνουν περισσότερο τους Έλληνες παρά τους χωρίζουν.</seg>
            </u>
            <u xml:id="debate_1994-02-01_speech_15" who="nikitas_benizelos">
               <note type="speaker">Νικήτας Βενιζέλος</note>
               <seg>Ο Ειδικός Αγορητής της Πολιτικής Άνοιξης, κ. Νικόπουλος, έχει το λόγο, για 20 λεπτά.</seg>
            </u>
            <u xml:id="debate_1994-02-01_speech_16" who="anastasios_nikopoulos">
               <note type="speaker">ΑΝΑΣΤΑΣΙΟΣ ΝΙΚΟΠΟΥΛΟΣ</note>
               <seg>Κύριε Πρόεδρε, η θέση της Πολιτικής Άνοιξης είναι ότι νοθεύεται η λειτουργία του Κοινοβουλίου στο βαθμό που καταναλισκόμαστε μόνο σε μια συζήτηση χωρίς αποτέλεσμα, σε μια ατελέσφορη συζήτηση, στην οποία απλώς εκτίθενται απόψεις που αβασάνιστα μπορεί να είναι κολακευτικές για το λαό, χωρίς όμως να θεσπίζουν καμιά λύση. Οι λειτουργίες της Βουλής κατά την ταπεινή μου άποψη είναι μόνο να ελέγχει την κυβέρνηση, να νομοθετεί και να συζητεί εξαιρετικής σημασίας ζητήματα.</seg>
               <seg>Το να καταναλωθεί η Βουλή σε μια συζήτηση χωρίς στόχο, σε κάτι δηλαδή που δεν ανταποκρίνεται σ’ αυτές τις τρεις λειτουργίες του Κοινοβουλίου δηλαδή έλεγχο, νομοθεσία, συζήτηση, εξαιρετικής σημασίας ζητημάτων αποτελεί παρέκβαση από το ρόλο της και μας εμφανίζει, ιδίως την Κυβέρνηση -στην εκάστοτε κυβέρνηση- να μπορεί με άνεση να παρουσιάζει θέσεις στο λαό οι οποίες όμως θέσεις ξέρει εκ των προτέρων ότι δεν πρόκειται να γίνουν ρυθμίσεις.</seg>
               <seg>Έτσι, λοιπόν, με τις σκέψεις αυτές, για την Πολιτική Άνοιξη, είναι έξω από τη λειτουργία του Κοινοβουλίου, η συζήτηση προτάσεων νόμων, που εμπίπτουν σε συνταγματική απαγόρευση και εκφεύγουν από τη βασική λειτουργία της Βουλής, όπως είχα την ευκαιρία να την περιγράψω προηγουμένως.</seg>
               <seg>Επομένως, δεν μπορούμε να συμμετάσχουμε σε συζήτηση χωρίς στόχους και χωρίς αποτέλεσμα. Ευχαριστώ.</seg>
            </u>
            <u xml:id="debate_1994-02-01_speech_17" who="nikitas_benizelos">
               <note type="speaker">Νικήτας Βενιζέλος</note>
               <seg>Ο Υφυπουργός Οικονομικών, κ. Παπαδόπουλος, έχει το λόγο.</seg>
            </u>
            <u xml:id="debate_1994-02-01_speech_18" who="alexandros_papadopoulos">
               <note type="speaker">ΑΛΕΞΑΝΔΡΟΣ ΠΑΠΑΔΟΠΟΥΛΟΣ</note>
               <seg>Κύριοι συνάδελφοι, θα κάνω μια πολύ σύντομη δήλωση. Δεν περίμενα, ειλικρινά, ότι θα γινόταν συζήτηση τόσο επί της ουσίας, διότι, όπως ανέφερα, και ο Κανονισμός της Βουλής και το Σύνταγμα είναι ξεκάθαρα. Δεν εισάγονται αυτά τα νομοσχέδια, όχι μόνο δια τυπικούς, αλλά και δια ουσιαστικούς λόγους. Βεβαίως το θέμα είναι ιδιαίτερα ευαίσθητο και μπορεί να πει κανείς ότι λόγω ακριβώς της ευαισθησίας αυτής μπορεί να γίνει και κάποια συζήτηση και να επισημανθούν πράγματα τα οποία έχουν σχέση με την ιστορία μας, αλλά και με το παρόν μας.</seg>
               <seg>Επιθυμώ να πω το εξής σαν θέση της Κυβέρνησης: Αντιμετωπίζουμε τα αιτήματα των αγωνιστών της Εθνικής Αντίστασης με πολύ σεβασμό, με ιδιαίτερη ευαισθησία και τα μελετάμε με τη δέουσα προσοχή. Στα πλαίσια αυτού του ενδιαφέροντος είμαστε υποχρεωμένοι να εξετάσουμε και τα δημοσιονομικά δεδομένα της Χώρας και την πραγματική κατάσταση που υπάρχει. Η Κυβέρνηση ελπίζει ότι σε σύντομο χρονικό διάστημα θα είναι σε θέση να εκδηλώσει αυτήν την ευαισθησία της με συγκεκριμένα μέτρα. Τίποτε άλλο. Ευχαριστώ.</seg>
            </u>
            <u xml:id="debate_1994-02-01_speech_19" who="nikitas_benizelos">
               <note type="speaker">Νικήτας Βενιζέλος</note>
               <seg>Ο Κοινοβουλευτικός Εκπρόσωπος του Κ.Κ.Ε. κ. Σκυλλάκος έχει το λόγο.</seg>
            </u>
            <u xml:id="debate_1994-02-01_speech_20" who="antonis_skullakos">
               <note type="speaker">ΑΝΤΩΝΗΣ ΣΚΥΛΛΑΚΟΣ</note>
               <seg>Δεν νομίζουμε ότι αρκεί, η Κυβέρνηση και το ΠΑΣΟΚ να δεσμεύεται αορίστως, διότι και η τοποθέτηση του εκπροσώπου της Κυβέρνησης είναι αόριστη και γενική -στο στυλ το προεκλογικό, θα μπορούσα να πω- καθώς και η τοποθέτηση του εισηγητή του ΠΑ.ΣΟ.Κ.. Ενώ είπε λόγια σωστά για την εθνική αντίσταση -και συμφωνώ μαζί του- η έκκλησή του ήταν μόνο προς την πλευρά της Κυβέρνησης να υλοποιήσει τις προεκλογικές της υποσχέσεις. Δεν είναι όμως μόνο θέμα της Κυβέρνησης, αλλά είναι του ΠΑ.ΣΟ.Κ. ολόκληρου, σε ένα ενιαίο σύνολο. Ούτε μπορεί το ΠΑ.ΣΟ.Κ. να αντιπαρέρχεται αυτό το ζήτημα, καταφερόμενο κατά της Δεξιάς, είτε με αναφορές στο παρελθόν, πως δίωκε τους αγωνιστές της εθνικής αντίστασης είτε με το πρόσφατο παράδειγμα της κατάργησης ή του περιορισμού των συντάξεων των αναπήρων.</seg>
               <seg>Σε μας και σε όλους τους αντιστασιακούς, αλλά και σε μεγάλο τμήμα του Ελληνικού Λαού, που πίστευε προεκλογικά σε όσα έλεγε το ΠΑ.ΣΟ.Κ., φτάνουν και τώρα ακόμα στα αυτιά μας αυτά που λέγατε ως ΠΑ.ΣΟ.Κ.. Μετά από τη νίκη σας στις εκλογές, κατατέθηκε πολύ σύντομα ένας προϋπολογισμός, ο οποίος δεν περιλαμβάνει ούτε μια δραχμή για την αποκατάσταση των αντιστασιακών. Υπάρχει ένα ζήτημα: Δεν είχατε τα επιτελεία, ώστε να ξέρετε προεκλογικά πόσα δισ. δραχμές θα κοστίσει το χρόνο η αποκατάσταση αυτών των αντιστασιακών και πόσα δισ. θα κοστίσουν τα αναδρομικά; Υπάρχουν αυτά τα επιτελεία. Γνωρίζετε περίπου πόσα είναι τα ποσά αυτά.</seg>
               <seg>Για ποιο λόγο λέγατε, λοιπόν, ότι όταν θα έλθετε στην Κυβέρνηση, ένα από τα πρώτα μέτρα που θα πάρετε θα είναι και η αποκατάσταση των αντιστασιακών; Ήταν για να κερδίσετε τις ψήφους και κερδίσατε αρκετούς ψήφους από την πλευρά των αντιστασιακών.</seg>
               <seg>Σήμερα βλέπουμε ότι οι δεσμεύσεις σας είναι γενικές και αόριστες. Θα είχαν κάποιο αντίκρισμα, αν μας λέγατε ότι σε 3, σε 6 μήνες ή έστω μέσα στο ‘ 94 θα φέρετε σχετικό νομοθέτημα. Και αυτό πολύ περισσότερο, όταν το δημοσιονομικό κόστος, το οποίο επικαλείσθε για τον προϋπολογισμό δεν είναι δα και τεράστιο. Τι είναι 30 δισ. το χρόνο γι’ αυτές τις συντάξεις;</seg>
               <seg>Εάν παραπέμπετε συνεχώς αυτό το θέμα στο μέλλον, κάθε χρόνο θα έχουμε και μείωση του αριθμού των αντιστασιακών, γιατί είναι μεγάλης ηλικίας και πεθαίνουν. Ο δικός μας χώρος προβλέπει ότι η αποκατάσταση των αντιστασιακών θα γίνει όταν πλησιάσουμε τις εκλογές, στο τέλος της τετραετίας. Αυτό θα έχει σχέση με την επιδίωξή σας να πάρετε πάλι τις ψήφους των αντιστασιακών και όχι γιατί πραγματικά θέλετε να τους τιμήσετε με υλική αποκατάσταση.</seg>
               <seg>Το χρέος σας σε σχέση με όσα είπατε προεκλογικά, αλλά και με όσα υποστηρίζετε σαν κόμμα, δηλαδή ότι η αντίσταση ήταν ένα έπος για το Λαό μας, επιβάλλει να κάνετε μια συγκεκριμένη τοποθέτηση σήμερα, κύριε Υπουργέ. Πάντως, η οικονομία μας δεν θα πάει καλύτερα. Όλα τα μεγέθη δείχνουν ότι πάμε από το κακό στο χειρότερο. Αυτοί που ελέγχουν την εφαρμογή του προϋπολογισμού, προτείνουν νέους φόρους και τα επιτελεία σκέπτονται το πώς θα εισπράξουν και άλλα χρήματα. Πάντα θα υπάρχει δικαιολογία ότι δεν έχουμε χρήματα.</seg>
               <seg>Πρέπει λοιπόν να πάρετε μια γενναία απόφαση, για να τηρήσετε τις υποσχέσεις σας. Αυτόν τον ελάχιστο φόρο τιμής απέναντι στους αντιστασιακούς πρέπει να τον δείξετε στην πράξη, για να τους τιμήσετε.</seg>
               <seg>Τέλος, θα θέσω κι ένα άλλο θέμα. Εντάξει, γι’ αυτά που έχουν κάποιο οικονομικό κόστος. Εδώ έχετε κάποια δικαιολογία. Τι πειράζει όμως να ξεκινήσουμε από αύριο την κατασκευή των απαραίτητων μουσείων και των μνημείων της Εθνικής Αντίστασης στην Αθήνα. Εδώ δεν πρόκειται για μεγάλο κόστος. Τελικά όλα αυτά μας οδηγούν στο συμπέρασμα ότι δεν πρόκειται να τηρήσετε, τουλάχιστον σύντομα, τις προεκλογικές σας υποσχέσεις.</seg>
            </u>
            <u xml:id="debate_1994-02-01_speech_21" who="nikitas_benizelos">
               <note type="speaker">Νικήτας Βενιζέλος</note>
               <seg>Ο Κοινοβουλευτικός Εκπρόσωπος της Πολιτικής Άνοιξης, κ. Λεντάκης, έχει το λόγο για 20 λεπτά.</seg>
            </u>
            <incident>
               <desc>(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής, κ. ΠΑΝΑΓΙΩΤΗΣ Ν. ΚΡΗΤΙΚΟΣ)</desc>
            </incident>
            <u xml:id="debate_1994-02-01_speech_22" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Κύριε Πρόεδρε, πριν αρχίσω, θα ήθελα να υποβάλω μια ερώτηση σε σχέση με τη διαδικασία. Μετά τη συζήτηση αυτού του νομοσχεδίου, θα συζητηθούν κι άλλα νομοσχέδια, ή συζητάμε μόνο γι’ αυτό;</seg>
            </u>
            <u xml:id="debate_1994-02-01_speech_23" who="panagiotis_kritikos">
               <note type="speaker">Παναγιώτης Κρητικός</note>
               <seg>Μόνο την πρόταση νόμου έχουμε σήμερα στην ημερήσια διάταξη.</seg>
            </u>
            <u xml:id="debate_1994-02-01_speech_24" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Εφ’ όσον έχουμε μόνο αυτήν την πρόταση νόμου, θα ήθελα να επισημάνω ότι η παρέμβαση του ειδικού αγορητού μας, του κ. Νικόπουλου, ήταν πάρα πολύ εύστοχη. Πρόκειται για μια υποβάθμιση της Βουλής και της λειτουργίας της. Αυτό πλέον δεν είναι εκσυγχρονισμός. Είχαμε πει ότι θα αναβαθμίσουμε το Κοινοβούλιο κι εδώ ουσιαστικά βλέπουμε την πλήρη υποβάθμισή του. Γιατί, δεν είναι αναβάθμιση του Κοινοβουλίου η συζήτηση επί ενός σχεδίου νόμου, το οποίο εξ ορισμού δεν πρόκειται να συζητηθεί επί της ουσίας του, επειδή δεν υπάρχει η δυνατότητα να πάρουμε απόφαση. Τότε όλη η συζήτηση περιττεύει. Βλέπουμε λοιπόν ότι εδώ υπάρχει ένα περίσσευμα υποκρισίας. Στα λόγια πλειοδοτήσατε.</seg>
               <seg>Και πρέπει να επισημάνω το εξής: Το ΠΑ.ΣΟ.Κ. προεκλογικά πλευροκόπησε ουσιαστικά το ΚΚΕ και την Αριστερά από αριστερά, "θα δώσουμε συντάξεις... κ.λπ.". Τώρα πολύ σωστά το ΚΚΕ σας πλευροκοπεί από αριστερά, από εκεί που είχατε βγει εσείς, "κύριοι τηρήστε τις υποσχέσεις σας". Αλλά, επίσης δεν μπορώ να καταλάβω και την επιχειρηματολογία της Νέας Δημοκρατίας, όπου πολύ σωστά η κα Κουτσίκου ανέφερε προηγουμένως, θεμελίωσε, ότι πράγματι δεν μπορούμε να συζητήσουμε σ’ αυτό το νομοσχέδιο από τη στιγμή που υπάρχει συνταγματική απαγόρευση και ενώ τεκμεριωμένα - θα έλεγα πάρα πολύ τεκμηριωμένα, δε θα μπορούσα να επαναλάβω με τόση σαφήνεια την τεκμηρίωση της κας Κουτσίκου- έχει υποβάλει η Νέα Δημοκρατία νομοσχέδιο ακριβώς με το ίδιο περιεχόμενο. Δηλαδή, ίδια μέθοδος. Συνηγορεί, δηλαδή, ότι δεν μπορούμε να συζητήσουμε και ταυτοχρόνως υποβάλει νομοσχέδιο πάλι για να χαϊδέψει τα αυτιά κάποιων.</seg>
            </u>
            <u xml:id="debate_1994-02-01_speech_25" who="dimitrios_sioufas">
               <note type="speaker">ΔΗΜΗΤΡΙΟΣ ΣΙΟΥΦΑΣ</note>
               <seg>Κάνετε λάθος.</seg>
            </u>
            <u xml:id="debate_1994-02-01_speech_26" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Δεν κάνω καθόλου λάθος, διότι υπάρχει συνταγματικό κώλυμα στο νομοσχέδιο που προτείνετε και για Σώματα Ασφαλείας και για το Στρατό. Ακριβώς το ίδιο συνταγματικό κώλυμα υπάρχει και εκεί. Εάν δεν υπάρχει εκεί το συνταγματικό κώλυμα, να μου πείτε ότι δεν υπάρχει. Το ίδιο συνταγματικό κώλυμα υπάρχει.</seg>
               <seg>Κατά συνέπεια, δεν μπορούμε να χαϊδεύουμε τα αυτιά των ανθρώπων, από τους οποίους προσδοκούμε ψήφους και ουσιαστικά να μην πράττουμε, όταν είμαστε Κυβέρνηση, όχι αυτά που προτείνουμε τώρα ως αντιπολίτευση. Γιατί δεν είναι πολύ μεγάλο το χρονικό διάστημα που έφυγε από την εξουσία η Νέα Δημοκρατία, και επομένως ουσιαστικά με την πρότασή της μέμφεται τον εαυτόν της. Αυτό κατάλαβα εγώ. Δεν θα πω τίποτε παραπάνω.</seg>
               <seg>Θα κλείσω με αυτά που είπε ο κ. Νικόπουλος. Η Βουλή έχει έναν τριπλό ρόλο, αυτόν ο οποίος προσδιορίζεται από το Σύνταγμα. Ένας ρόλος της είναι να νομοθετεί -αυτό είναι το κύριό της έργο, η νομοθεσία-ένας δεύτερος ρόλος της είναι ο κοινοβουλευτικός έλεγχος και ένας τρίτος ρόλος υπάρξεώς και λειτουργίας της είναι η συζήτηση επί καίριων θεμάτων - όπως αυτή η πρό ημερησίας διατάξεως συζήτηση που έγινε - εθνικών, ή οικονομικών, εφόσον τους δίνεται αυτή η ιδιαιτερότητα. Και μάλιστα έχει προβλεφθεί από τον Κανονισμό να γίνεται και σε επίπεδο Αρχηγών Κομμάτων, ώστε να την παρακολουθεί και ο Ελληνικός Λαός και να βλέπει μία υπεύθυνη τοποθέτηση των κομμάτων, παρόλο που δεν πρόκειται απ’ αυτήν τη συζήτηση να παρθεί μία απόφαση, αλλά αντιμετωπίζει ένα καίριο πρόβλημα, ένα επείγον πρόβλημα, ή ένα πάρα πολύ σημαντικό πρόβλημα.</seg>
               <seg>Η σημερινή συζήτηση δεν εμπίπτει τελικά σε καμία από αυτές τις τρείς λειτουργίες της ίδιας της Βουλής. Εμπίπτει μεν στη νομοθετική, γι’ αυτό κατετέθει μία πρόταση νόμου, να ψηφίσουμε ένα νόμο γι’ αυτές τις συντάξεις αλλά δε θα πάρουμε απόφαση, δε θα ψηφίσουμε νόμο εφόσον, λοιπόν, υπάρχει το συνταγματικό κώλυμα και αφού ειπώθηκε αυτό στην επιτροπή, δε θα έπρεπε να έλθει στην Ολομέλεια. Και εφόσον δεν υπάρχει κανένα άλλο θέμα, σημαίνει ότι η σημερινή συζήτηση της Βουλής θα διαρκέσει όσο διαρκεί, δηλαδή μισή ώρα περίπου, θα ερανισθούμε, εν πάση περιπτώσει, κάποιους ομιλητές για να καλύψουμε ένα χρόνο και να μην φανούμε ακάλυπτοι μπροστά στον Ελληνικό Λαό ότι σήμερα κάναμε μία συζήτηση μισής ώρας και δεν είπαμε τίποτε, δεν καταλήξαμε κάπου, γιατί είναι νομοθετικό το έργο το σημερινό και δε νομοθετούμε.</seg>
            </u>
            <u xml:id="debate_1994-02-01_speech_27" who="ioannis_papaspurou">
               <note type="speaker">ΙΩΑΝΝΗΣ ΠΑΠΑΣΠΥΡΟΥ</note>
               <seg>Όχι δεν είπαμε τίποτε.</seg>
            </u>
            <u xml:id="debate_1994-02-01_speech_28" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Όταν λέω ότι δεν είπαμε τίποτε, εννοώ ότι απλώς το να πούμε λόγια και να μην καταλήξουμε κάπου αυτό είναι...</seg>
            </u>
            <u xml:id="debate_1994-02-01_speech_29" who="ioannis_papaspurou">
               <note type="speaker">ΙΩΑΝΝΗΣ ΠΑΠΑΣΠΥΡΟΥ</note>
               <seg>Εσείς δεν πρέπει να το λέτε αυτό το "δεν είπαμε τίποτε".</seg>
            </u>
            <u xml:id="debate_1994-02-01_speech_30" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Βέβαια δεν είπαμε. Εάν πούμε κάτι, σημαίνει ότι θα πρέπει να προσδιορίσουμε και μία απόφαση, να καταλήξουμε σε κάτι. Το ότι είπαμε κάτι, δηλαδή, απλώς λόγια για να χαϊδέψουμε τα αυτιά των ψηφοφόρων, ή να παραπλανήσουμε την κοινή γνώμη, αυτό σημαίνει τίποτε. Βεβαίως, ειπώθηκαν πράγματα, αλλά εγώ δεν κατάλαβα γιατί θα έπρεπε να αναλωθεί όλος αυτός ο χρόνος για να πούμε στο τέλος, "ξέρετε δυστυχώς δεν μπορούμε". Άλλωστε, ο κύριος Υφυπουργός εδώ, στη δευτερολογία του, απ’ ό,τι άκουσα επικαλέσθηκε πέρα από τους συνταγματικούς λόγους και δημοσιονομικούς λόγους, δηλαδή, ότι υπάρχει κρίσιμη κατάσταση όπως επεσήμανε και ο κ. Σκυλλάκος, τα οικονομικά.</seg>
               <seg>Και ειπώθηκε ότι αυτό θα το μελετήσουμε και θα το διευθετήσουμε εν ευθέτω χρόνο. Ποιος είναι ο εύθετος χρόνος; Δεν προσδιορίζεται. Είναι τα τρία τέρμηνα που λέμε, δηλαδή κάτι εντελώς απροσδιόριστο.</seg>
               <seg>Συνεπώς, μιλάω επί της ουσίας της λειτουργίας του Κοινοβουλίου, κύριε συνάδελφε. Αυτός είναι ο ουσιαστικός ρόλος της. Να υπάρχει. Τη Βουλή ας μην την καταργούμε, διότι αυτοκαταργείται μ’ αυτόν τον τρόπο η Βουλή και υποβαθμίζεται.</seg>
               <seg>Δε θα ήθελα να πω τίποτε παραπάνω, παρά μόνο να επισημάνω αυτό το παιχνίδι το οποίο υποβαθμίζει τη Βουλή. Κάνουμε μία συζήτηση σήμερα άνευ περιεχομένου, δίχως στόχο και δίχως αποτέλεσμα και η σημερινή συζήτηση εμπίπτει μόνο στη λειτουργία της Βουλής που έχει νομοθετικό έργο και δε νομοθετεί. Είναι σκορδαλιά χωρίς σκόρδο!</seg>
            </u>
            <u xml:id="debate_1994-02-01_speech_31" who="dimitrios_sioufas">
               <note type="speaker">ΔΗΜΗΤΡΙΟΣ ΣΙΟΥΦΑΣ</note>
               <seg>Κύριε Πρόεδρε, το λόγο παρακαλώ.</seg>
            </u>
            <u xml:id="debate_1994-02-01_speech_32" who="panagiotis_kritikos">
               <note type="speaker">Παναγιώτης Κρητικός</note>
               <seg>Ο κ. Σιούφας, ως Κοινοβουλευτικός Εκπρόσωπος της Νέας Δημοκρατίας, έχει το λόγο.</seg>
            </u>
            <u xml:id="debate_1994-02-01_speech_33" who="dimitrios_sioufas">
               <note type="speaker">ΔΗΜΗΤΡΙΟΣ ΣΙΟΥΦΑΣ</note>
               <seg>Κύριε Πρόεδρε, σε ό,τι αφορά τη διαδικασία τη σημερινή, προφανώς ο συνάδελφος της Πολιτικής Άνοιξης, δεν πρόσεξε τον Πρόεδρο του Σώματος, ο οποίος έθεσε ένα βασικό θέμα: Ναί, μεν υπάρχει η απαγόρευση των διατάξεων του Συντάγματος και του Κανονισμού της Βουλής για συζήτηση Προτάσεων Νόμων που έρχονται μόνο με πρωτοβουλία της Κυβέρνησης, αλλά η πρακτική που έχει ακολουθηθεί οσάκις υποβάλλονται και αυτές οι προτάσεις -και έχουν σημασία και σκοπιμότητα και για τη συζήτηση που γίνεται στη Διαρκή Κοινοβουλευτική Επιτροπή, αλλά και μέσα στο Σώμα, ανεξάρτητα αν θα προχωρήσει ή όχι η διαδικασία- είναι εξαιρετικά σημαντική γιατί ο διάλογος και η συζήτηση μέσα στη Βουλή, έστω και αν δεν υπάρχει το συγκεκριμένο "δια ταύτα", έχει μεγάλη σημασία. Αν δεν το κατανοεί ο Κοινοβουλευτικός Εκπρόσωπος της Πολιτικής Άνοιξης, αυτό είναι δικό του θέμα.</seg>
               <seg>Σε ό,τι αφορά τώρα τα άλλα ζητήματα τα οποία θέτει και για τις ενοχές τις οποίες ενδεχομένως να αισθάνεται, γιατί πολλά πράγματα δεν προχώρησαν όπως π.χ. και το μισθολόγιο των Ενόπλων Δυνάμεων, γι’ αυτό θα πρέπει να αιτιάται τον εαυτό του και το κόμμα στο οποίο ανήκει σήμερα, που έριξαν την Κυβέρνηση της Ν.Δ.</seg>
               <seg>Επίσης, κύριε Πρόεδρε, όση προσπάθεια και αν κάνει, είναι προσπάθεια σε χαλαρωμένο σκοινί, τουλάχιστον για να επιχειρηθεί και πάλι λεηλασία του χώρου της Αριστεράς, αυτή για την οποία με τόση επιμέλεια και με τόση επιτυχία είχε πετύχει μέχρι σήμερα, η σημερινή Κυβέρνηση και το κόμμα που κυβερνά. Ο χώρος αυτός, τουλάχιστον για τον κ. Λεντάκη, είναι τελείως απρόσφορος για εκμετάλλευση.</seg>
            </u>
            <u xml:id="debate_1994-02-01_speech_34" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Κύριε Πρόεδρε, το λόγο επί προσωπικού.</seg>
            </u>
            <u xml:id="debate_1994-02-01_speech_35" who="panagiotis_kritikos">
               <note type="speaker">Παναγιώτης Κρητικός</note>
               <seg>Σε τι συνίσταται το προσωπικό;</seg>
               <seg>Πολιτικό είναι το θέμα απ’ ό,τι αντιλήφθηκαν.</seg>
            </u>
            <u xml:id="debate_1994-02-01_speech_36" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Όχι, έκανε προσωπική μνεία σε μένα, γιατί όσο μιλούσε για την προσωπική άποψη...</seg>
            </u>
            <u xml:id="debate_1994-02-01_speech_37" who="panagiotis_kritikos">
               <note type="speaker">Παναγιώτης Κρητικός</note>
               <seg>Ορίστε, εξηγείστε.</seg>
            </u>
            <u xml:id="debate_1994-02-01_speech_38" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>... βεβαίως, μπορώ να τον αντικρούσω στο θέμα της Πολιτικής Άνοιξης και να του πώ -γιατί είπε ότι αιτιάται την Πολιτική Άνοιξη, ότι εμείς πρέπει να αιτιώμεθα τον εαυτό μας, διότι δεν επιτρέψαμε στη Νέα Δημοκρατία να θεσμοθετήσει αυτά για τις Ένοπλες Δυνάμεις κ.λπ. πολύ αργά θυμήθηκε τις Ένοπλες Δυνάμεις η Νέα Δημοκρατία και τα Σώματα Ασφαλείας. Μετά την πτώση της το θυμήθηκε, γιατί πριν δεν εξήγγειλε τίποτα. Τρεισήμισι χρόνια δεν έκανε τίποτα. Μετά τα Τρεισήμισι χρόνια και αφού έπεσε, είπε, ας καταθέσουμε τώρα και μια πρόταση νόμου στην Κυβέρνηση του ΠΑ.ΣΟ.Κ. για τις Ένοπλες Δυνάμεις και τα Σώματα Ασφαλείας. Γιατί τώρα το θυμήθηκε; Το έβγαλε από τη ναφθαλίνη. Εκ του ασφαλούς το προτείνουμε, ξέρουμε ότι δεν μπορεί να συζητηθεί και κατά συνέπεια εμείς συζητούμε!</seg>
            </u>
            <u xml:id="debate_1994-02-01_speech_39" who="panagiotis_kritikos">
               <note type="speaker">Παναγιώτης Κρητικός</note>
               <seg>Δεν είναι προσωπικό, όπως αντιλαμβάνεστε. Πολιτικοστρατιωτικό, μπορεί να είναι.</seg>
            </u>
            <u xml:id="debate_1994-02-01_speech_40" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Κύριε Πρόεδρε, με αφόπλισε το χιούμορ σας.</seg>
            </u>
            <u xml:id="debate_1994-02-01_speech_41" who="panagiotis_kritikos">
               <note type="speaker">Παναγιώτης Κρητικός</note>
               <seg>Είναι το ισχυρότερο όπλο, αν χρησιμοποιείται κατάλληλα και σωστά.</seg>
            </u>
            <u xml:id="debate_1994-02-01_speech_42" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Όσο για το δεύτερο θέμα, θα ήθελα να πω ότι αυτό που αιτιώμαι τον κ. Σιούφα και την παράταξή του, είναι σ’ αυτό που είπε, ότι ναι μεν η συζήτηση δεν καταλήγει κάπου, αλλά αυτό είναι μια πρακτική η οποία έχει υπάρξει. Γιατί όταν γίνεται αυτός ο διάλογος και η συζήτηση, έστω και αν δεν υπάρχει το "διά ταύτα", είναι ωφέλιμος.</seg>
               <seg>Αυτή την πρακτική, κατηγορούμε εμείς και ψέγουμε, γιατί αυτή η πρακτική είναι άνευ περιεχομένου και πρέπει να καταργηθεί. Αυτή η πρακτική είναι η δημαγωγία. Είναι η καθαρή δημαγωγία και δεν πρέπει να υπάρχει εδώ μέσα. Δεν είναι μπαλκόνι, πλέον η Βουλή. Μπορεί να δημαγωγείτε στα μπαλκόνια -αυτό το έχετε συνηθίσει- αλλά εσείς μεταφέρατε και το μπαλκόνι εδώ πέρα. Η Βουλή είναι ένα σοβαρό Σώμα που πρέπει να νομοθετεί και με σοβαρότητα να ελέγχει τις πράξεις και τις σκέψεις μας.</seg>
               <seg>Δεν μπορούμε να δημαγωγούμε στη Βουλή. Και αυτήν την πρακτική πρέπει να την καταργήσουμε. Αυτό ήρθαμε να στηλιτεύσουμε. Αυτή η πρακτική που έχει καθιερωθεί ως έθιμο και ως κατάσταση να μην ξαναυπάρξει. Σήμερα θα λήξει η συζήτηση μέσα σε 5’ λεπτά, χωρίς να έχουμε αποφασίσει.</seg>
            </u>
            <u xml:id="debate_1994-02-01_speech_43" who="panagiotis_kritikos">
               <note type="speaker">Παναγιώτης Κρητικός</note>
               <seg>Όχι, θα συνεχιστεί, εδώ βλέπω ενδιαφέρον.</seg>
               <seg>Δεν υπάρχει, όπως αντιλαμβάνεστε προσωπικό θέμα. Μπορούσατε να ζητήσετε το λόγο καί να δευτερολογήσετε, ως Κοινοβουλευτικός Εκπρόσωπος και να δώσετε απάντηση.</seg>
               <seg>Ο κ. Σπυριούνης, έχει το λόγο, επί της αρχής της προτάσεως νόμου.</seg>
            </u>
            <u xml:id="debate_1994-02-01_speech_44" who="kuriakos_spuriounis">
               <note type="speaker">ΚΥΡΙΑΚΟΣ ΣΠΥΡΙΟΥΝΗΣ</note>
               <seg>Αναμφισβητήτως, είναι απόλυτα σεβαστή η πρόταση νόμου του ΚΚΕ για την Εθνική Αντίσταση. Είναι ένα κεφάλαιο κορυφαίο της Εθνικής μας Ιστορίας. Έδωσε τη συνέχεια της διάστασης του ελληνοϊταλικού πολέμου και μετέφερε την ανυπότακτη αντίληψη για την ελευθερία και την αξιοπρέπεια την εθνική από στα βουνά της Πίνδου, στο εσωτερικό της Χώρας. Ο Έλληνας, ο αγωνιζόμενος, με όλα εκείνα τα γνωστά νάματα της Εθνικής Αντίστασης, έδωσε συνέχεια του επικού αγώνα που ανύψωσε την Πατρίδα μας στις κορυφές της παγκόσμιας ιστορίας κατά του σκότους.</seg>
               <seg>Ύστερα από 50 χρόνια, πρέπει η Πατρίδα να είναι έτοιμη πια, ώριμη να αρμονίσει τα ιστορικά γεγονότα και να καταλήξει σε μια συγκεκριμένη διδαχή.</seg>
               <seg>Αυτό πρέπει να μείνει. Και το πετυχαίνουν οι λαοί αυτό, όταν ανάγονται πάνω από τα αρνητικά στοιχεία κάθε ιστορίας. Το πετυχαίνουν, όταν μπορούν να κατασιγάσουν όλες τις αιτίες που οδήγησαν στον εμφύλιο πόλεμο, όταν μπορούν να υπερβούν ακόμη και τον προσωπικό πόνο, ακόμα και την αδικία, ακόμα και τους κατατρεγμούς, και κρυστάλλινα και αντικειμενικά μπορούν να κρίνουν την ιστορία με την καταπολέμηση της λησμονιάς, με την συντήρηση της μνημοσύνης, αλλά σαν λόγο διδαχής.</seg>
               <seg>Ύστερα από 50 χρόνια, είναι γεγονός πως ένα μπορούμε να πούμε όλοι μας: Πέσαμε για δεύτερη φορά οι Έλληνες σε διάστημα σχεδόν δύο γενεών σε πόλεμο. Αναφέρομαι στο 1915, στις γνωστές παραιτήσεις του Βενιζέλου, όταν οι σύμμαχοί μας, δεν ήταν ακόμη, η Αντάντ έκαναν την πρόταση να μπει η Ελλάδα στο πλευρό της με αντιπαροχές α’, β’, γ’ ενώ ταυτοχρόνως προσπαθούσαν, δωρίζοντας την Καβάλα στη Βουλγαρία, να τη φέρουν στη δική τους συμμαχία.</seg>
               <seg>Επαναλήφθηκε το 1940 με την Τουρκία, όπου ο Τσώρτσιλ έφθασε μέχρι τα Άδανα το 1943 για να υποσχεθεί παροχές, όταν είχε κριθεί σχεδόν ο πόλεμος, οι Ρώσοι είχαν αποκρούσει την επέλαση και του Νότου και του Βορρά με τα γνωστά αποτελέσματα, είχε εξουδετερωθεί η στρατιά του Πάουλς και όλα αυτά. Τότε ο Τσώρτσιλ, χωρίς να υπάρχει κανένας λόγος, πήγε να κουβεντιάσει. Και ξέρετε τι πήγε να κουβεντιάσει στα Άδανα, όταν οι Έλληνες έκαναν τη φλογισμένη εθνική μας αντίσταση και όταν παρεχόταν η, ευνοϊκή προς τους Γερμανούς, ουδετερότητα της Τουρκίας. Πήγε να κουβεντιάσει τι θα γίνει μετά τον πόλεμο και αν η Τουρκία θα πάρει τα Δωδεκάνησα ή όχι; Και βέβαια, στο αίτημα της Τουρκίας, ότι αν προκύψει θέμα αλλαγής του καθεστώτος....</seg>
            </u>
            <u xml:id="debate_1994-02-01_speech_45" who="panagiotis_kritikos">
               <note type="speaker">Παναγιώτης Κρητικός</note>
               <seg>Σας παρακαλώ, μην κάνετε ιστορική αναδρομή. Ελάτε στο θέμα.</seg>
            </u>
            <u xml:id="debate_1994-02-01_speech_46" who="kuriakos_spuriounis">
               <note type="speaker">ΚΥΡΙΑΚΟΣ ΣΠΥΡΙΟΥΝΗΣ</note>
               <seg>Τα λέω για να θίξω ένα συμπέρασμα που αναδύεται μέσα από την αξιολόγηση της ιστορίας.</seg>
               <seg>Λένε οι Τούρκοι:"Αν εγερθεί θέμα αλλαγής του καθεστώτος στην Κύπρο, τότε αναβιώνουν τα δικά μας δικαιώματα του 1878". Και ξέρετε με ποιο τρόπο εκμίσθωσε η Τουρκία στην Αγγλία την Κύπρο για να πάρει τότε την Αγιοστεφανήτικη Συνθήκη στον πόλεμο της Ρωσίας.</seg>
               <seg>Τότε πήγε στα Άδανα ο Τσώρτσιλ. Τι θέλω να πω; Έβαλαν για δεύτερη φορά τους Έλληνες να σκοτωθούν. Ακριβώς για να μειώσουν τις επενδύσεις αίματος που είχαμε προσφέρει στη δημοκρατία και στην ελευθερία, αγωνισθέντες με νύχια και με δόντια κατά του φασισμού, κατά του σκότους του χιτλερισμού και του Μουσολίνι.</seg>
               <seg>Ένα συμπέρασμα βγαίνει. Ας μην λησμονούμε ό,τι κορυφαίο έχουμε. Χρειάζεται για τα παιδιά μας, χρειάζεται για τις επόμενες γενεές. Και δεν είναι μόνο υλικό το θέμα της Εθνικής Αντίστασης. Πρέπει να περάσει στις στρατιωτικές σχολές, χωρίς όμως κομματισμούς, χωρίς αναβίωση των διαφορών που τις υποδαύλισαν οι στρατηγικές σκοπιμότητες και των δύο πλευρών. Γιατί για τον εμφύλιο θα θυμούνται οι σεβαστοί αριστεροί συνάδελφοί μας που προσέφεραν πράγματι ύψιστες υπηρεσίες, όταν το Κ.Κ.Ε. με την άριστη οργάνωσή του ηγήθηκε του αντιστασιακού αγώνα. Και είναι στέφανος δόξης αυτό το σημείο. Ρωτήσανε τότε για να βγούνε στο βουνό στον εμφύλιο το 1945-1949, τον Συνταγματάρχη Ποπώφ "τι να κάνουμε;"</seg>
            </u>
            <incident>
               <desc>(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΑΠΟΣΤΟΛΟΣ ΚΑΚΛΑΜΑΝΗΣ.)</desc>
            </incident>
            <u xml:id="debate_1994-02-01_speech_47" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριε συνάδελφε, σας ζητώ ειλικρινά συγγνώμη.</seg>
               <seg>Επειδή η πρόταση νόμου δεν αναφέρεται στο θέμα στο οποίο τώρα εσείς αναφέρεσθε, θα ήθελα να παρακαλέσω να περιοριστούμε στο θέμα της προτάσεως νόμου. Ευχαριστώ πολύ.</seg>
            </u>
            <u xml:id="debate_1994-02-01_speech_48" who="kuriakos_spuriounis">
               <note type="speaker">ΚΥΡΙΑΚΟΣ ΣΠΥΡΙΟΥΝΗΣ</note>
               <seg>Παρακαλώ.</seg>
               <seg>Εάν μου επιτρέπατε, τα είπα όλα αυτά για να βγάλω ένα συμπέρασμα, ότι πρέπει να σταθούμε πάνω από αυτά τα γεγονότα και να αποδώσουμε την οφειλόμενη τιμή στην Εθνική Αντίσταση. Να τη βάλουμε στο ηθικό ύψος που της αρμόζει χωρίς προκαταλήψεις, χωρίς να θυμόμαστε τις αντιπαραθέσεις, χωρίς να μετράμε στην εθνική ζυγαριά ποιος φταίει λίγο και ποιος φταίει περισσότερο. Όλες οι παρατάξεις έφταιξαν και όλες οι παρατάξεις έπεσαν θύματα του ξένου παράγοντα, που για τα στρατηγικά του συμφέροντα έπαιξε την πατρίδα και το αίμα της στις σκοπιμότητες εκείνης της εποχής.</seg>
               <seg>Να περάσει, λοιπόν, το ηθικό μέρος και να διδαχθεί σαν ενιαία, γιατί άμα διαβάσετε τις διακηρύξεις και του ΕΔΕΣ και του ΕΛΑΣ, τι λέει ο Ναπολέων Ζέρβας -και σίγουρα όλοι οι συνάδελφοι τις ξέρουν- θα δείτε ότι έχουν πολλά ταυτισμένα σημεία. Γιατί μετά διαφοροποιήθηκαν στη διαδρομή; Τι συνέβη; Είναι γνωστή η επίδραση του ξένου παράγοντα.</seg>
               <seg>Σήμερα μπορούμε να αποδώσουμε στην Εθνική Αντίσταση και το ηθικό ύψος. Να βάλουμε στις Στρατιωτικές Σχολές μία, δύο, τρείς μάχες -και έχουμε τέτοιες- της Εθνικής Αντίστασης, για να διδάσκονται οι νέοι, τα στελέχη στις Σχολές Μονίμων Στελεχών ακόμα και στα στρατόπεδα. Ένα σωρό πράγματα μπορούμε να κάνουμε για το ηθικό μέρος της Εθνικής Αντίστασης, χωρίς προκαταλήψεις. Με τη διδαχή της ιστορίας οι λαοί που θέλουν να προοδεύσουν ξεχνούν τα άσχημά τους και τα θυμούνται μόνο για το παράδειγμα, για την αποφυγή. Φωτίζονται μόνο από τις κορυφαίες εξάρσεις της προσφοράς τους στην εθνική τους πορεία.</seg>
               <seg>Ευχαριστώ.</seg>
            </u>
            <u xml:id="debate_1994-02-01_speech_49" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κ. Κόρακας έχει το λόγο.</seg>
            </u>
            <u xml:id="debate_1994-02-01_speech_50" who="stratis_korakas">
               <note type="speaker">ΣΤΡΑΤΗΣ ΚΟΡΑΚΑΣ</note>
               <seg>Κύριε Πρόεδρε, επιτρέψτε μου να αρχίσω με μία παρατήρηση σε αυτά που είπαν οι δύο αγορητές της Πολιτικής Άνοιξης, ο Ειδικός Αγορητής και ο Κοινοβουλευτικός Εκπρόσωπός της κ. Λεντάκης.</seg>
               <seg>Θεώρησαν ότι ουσιαστικά σήμερα συζητάμε για το τίποτα. Και απόλαυσα πραγματικά την ευστροφία με την οποία απέφυγαν και οι δύο τους να τοποθετηθούν επί της ουσίας του θέματος.</seg>
               <seg>Το ίδιο φυσικά έκαναν και οι εκπρόσωποι της Νέας Δημοκρατίας, παρά το ότι τόνισαν, ιδιαίτερα ο Κοινοβουλευτικός Εκπρόσωπος, τη σημασία αυτής της συζήτησης.</seg>
               <seg>Πράγματι η πρόταση νόμου που κατέθεσαν οι Βουλευτές του ΚΚΕ σήμερα είναι μία πρόταση που έχει μία ιδιαίτερη πολιτική σημασία. Φυσικά είναι γνωστό ότι υπάρχουν αυτά τα συνταγματικά κωλύματα που μας είπε ο κύριος Υπουργός σε ό,τι αφορά τα δημοσιονομικά ζητήματα κ.λ.π. Ωστόσο όμως, κύριε Υπουργέ, τίποτε δεν σας εμποδίζει να πείτε ότι "υιοθετούμε αυτή την πρόταση νόμου και δεσμευόμαστε συμπληρωμένη" -εάν νομίζετε- "ή βελτιωμένη να την καταθέσουμε μέσα σε ένα-δύο μήνες στη Βουλή και να προχωρήσουμε στην συζήτησή της". Εάν την εξετάσετε θα δείτε ότι, μπροστά σε ορισμένα άλλα νομοσχέδια που έρχονται στο "άρπα-κόλα" με τη διαδικασία του επείγοντος ή του κατεπείγοντος, ή ακόμα -θα έλεγα- ορισμένες τροπολογίες της αρπακτής, το κόστος του νομοσχεδίου αυτού είναι πολύ μικρότερο.</seg>
               <seg>Είναι, λοιπόν, απόλυτα δικαιολογημένη η αξίωση των Βουλευτών του ΚΚΕ να δεσμευτεί συγκεκριμένα σήμερα η Κυβέρνηση, όχι με γενικόλογα περί σεβασμού για την Εθνική Αντίσταση, αλλά εδώ με πρακτική δέσμευση. Καταθέσαμε αυτή την πρόταση νόμου γιατί κρίνουμε ότι και η εποχή μας είναι τέτοια που είναι ανάγκη να προστρέξουμε στην Εθνική μας Αντίσταση, στον αγώνα του Ελληνικού Λαού και με τα όπλα στο χέρι για τα ιδανικά της εθνικής ανεξαρτησίας και της λαϊκής κυριαρχίας και να αντλήσουμε</seg>
               <seg>Και έχουμε πάρα πολλά διδάγματα να αντλήσουμε από την Εθνική μας Αντίσταση, κύριοι συνάδελφοι, ιδίως για τις διάφορες θεωρίες που σήμερα αναπτύσσονται: "Δεν μπορούμε να αντισταθούμε, είμαστε μικρή Χώρα.", "μα, μπορούμε εμείς να τα βάλουμε με τέτοιες μεγάλες δυνάμεις;", "Τι θέλετε, την απομόνωσή μας;"</seg>
               <seg>Κύριοι συνάδελφοι, έχει αποδειχθεί και από την ιστορία του ελληνικού Λαού -και ιδιαίτερα από την επανάσταση του ‘ 21, την Εθνική Αντίσταση του ‘ 40-’ 41 και τους κατοπινούς αγώνες μας -ότι ένας λαός όσο μικρός και αν είναι, όταν είναι ενωμένος και αποφασισμένος, μπορεί να τα βάλει με οποιαδήποτε δύναμη, όσο μεγάλη και ισχυρή κι αν είναι. Και σήμερα επιβάλλεται να σταθούμε σε αυτό το μήνυμα. Πρέπει ν’ απορρίψουμε όλη αυτή την αντίληψη που θέλει να μας σύρει -και σέρνει τη Χώρα μας- "στις ευρωπαϊκές ενώσεις", στις "δυτικοευρωπαϊκές ενώσεις" και στο ΝΑΤΟ με το εξής τελικό επιχείρημα: "Τι θέλετε να κάνουμε, μπορούμε να τα βάλουμε με αυτούς;" Αυτή η ιστορία που θέλει να σερνόμαστε στο εμπάργκο κατά της Σερβίας και να τασσόμαστε, όπως έγινε στις 11 Ιανουαρίου στις Βρυξέλλες υπέρ του βομβαρδισμού του Σεράγεβο από τις δυνάμεις του ΝΑΤΟ, χωρίς να υπολογίζουμε τις συνέπειες, πρέπει να χτυπηθεί. Και πρέπει να χτυπηθεί επιμένοντας στις μνήμες και στα διδάγματα που μας δίνει η Εθνική Αντίσταση.</seg>
               <seg>Ήθελα λοιπόν να πω ότι δεν είναι τυχαίο πως το ΚΚΕ και στις σημερινές συνθήκες επιμένει και καταθέτει αυτήν την πρόταση. Όλη μας η πολιτική δραστηριότητα εκεί αποβλέπει, στην αντίσταση. Αντίσταση στην Ευρωπαϊκή Ένωση, στις διαταγές που μας έρχονται στα πλαίσια των συνθηκών του Μάαστριχτ, τη Λευκή Βίβλο, αντίσταση στις διαταγές και στις αποφάσεις του ΝΑΤΟ, αντίσταση για την ύπαρξη της Χώρας μας, αντίσταση για την ειρήνη, αντίσταση για την εθνική αξιοπρέπεια και τη λαϊκή κυριαρχία.</seg>
               <seg>Κύριε Πρόεδρε, η πρότασή μας είναι απόρροια μελέτης και συνεργασίας με όλους τους φορείς των αντιστασιακών. Και εάν κάνετε τον κόπο να τη διαβάσετε, θα δείτε ότι καθόλου δεν διακατέχεται από στενή κομματική αντίληψη, παρά το ότι είναι γνωστό πως το Κ.Κ.Ε. -μικρό και κυνηγημένο κόμμα τότε- πριν τον πόλεμο, έπαιξε καθοριστικό ρόλο στην οργάνωση και ανάπτυξη της Εθνικής μας Αντίστασης. Ωστόσο, όμως, βλέπουμε το θέμα όσο πιο πλατιά μπορεί να το δει κανείς. Και για μας, κύριοι συνάδελφοι, είναι κατ’ εξοχήν θέμα πολιτικό, ιδεολογικό. Το καταγγείλαμε και το τονίσαμε και τότε με το ν. 1976/1991, άρθρα 6 και 7.</seg>
               <seg>Και είναι φανερό ότι η Νέα Δημοκρατία δεν προχώρησε στην κατάργηση των συντάξεων των αντιστασιακών αγροτών του ΟΓΑ για λόγους οικονομικούς. Δεκαέξι ψωροδισεκατομμύρια ήταν όλη αυτή η υπόθεση. Και την ίδια στιγμή με την πολιτική των φοροαπαλλαγών, της ανοχής της φοροκλοπής κλπ χαρίζονταν εκατοντάδες δισ. Ήταν θέμα ιδεολογικό και πολιτικό.</seg>
               <seg>Θέλω πραγματικά να πω και σήμερα ότι με το να επιμένουμε σ’ αυτή την πεπατημένη -και απευθύνομαι και προς την Κυβέρνηση, και προς το κυβερνητικό Κόμμα αλλά και προς τους συναδέλφους της Νέας Δημοκρατίας και της Πολιτικής Άνοιξης- επιμένουμε στη συρρίκνωση του μηνύματος της Εθνικής Αντίστασης. Δεν στέλνουμε καλό μήνυμα στη νεολαία μας. Τι τους λέμε; Κοιτάξτε, οι ταγματασφαλίτες, οι συνεργάτες των Γερμανών, οι διώκτες του λαού μας ο οποίος αντιστεκόταν, συνεχίζουν να παίρνουν συντάξεις. Κόβουμε, περιορίζουμε και συρρικνώνουμε τις συντάξεις και αρνούμαστε και την οικονομική αναγνώριση, αλλά και την ηθική αναγνώριση, -γιατί η πρόταση νόμου μας δεν μιλάει μόνο για οικονομικά ζητήματα, αλλά και για ζητήματα που δεν έχουν οικονομικό έξοδο. Δεν τα αναγνωρίζουμε αυτά. Και τι μήνυμα στέλνουμε λοιπόν; Πως όταν δέχεσαι επίθεση ως λαός, ως χώρα, όταν είσαι υπό ξένη κατάκτηση, υπό ξένη κατοχή συμβιβάσου. Συνεργάσου με τον κατακτητή και μην ανησυχείς. Όταν άλλοι θα τον διώξουν, εσύ πάλι καβάλα θα είσαι. Και άμα γεράσεις, θα πάρεις και την αποζημίωση σου την οικονομική.</seg>
               <seg>Δεν νομίζω ότι προσφέρουμε υπηρεσία στον Τόπο μας, στέλνοντας τέτοια μηνύματα.</seg>
               <seg>Δεν υπάρχουν χρήματα μας είπε ο κύριος Υφυπουργός και άλλοι συνάδελφοι συνήνεσαν ότι δεν υπάρχουν χρήματα. Πράγματι η οικονομία περνάει μια δύσκολη κατάσταση. Αλλά όμως, ενώ τόσο δύσκολη είναι η κατάσταση της οικονομίας μας, θα το επαναλάβω, η πολιτική και της σημερινής Κυβέρνησης, η εισοδηματική πολιτική, η δημοσιονομική γενικότερα πολιτική είναι τέτοια που αφήνει στο απειρόβλητο τους φοροληστές. Δυόμισι χιλιάδες δισ. δραχμές βρίσκονται στις τσέπες, είναι φόροι βεβαιωμένοι εισπραγμένοι από τους εμποροβιομήχανους και μη αποδοθέντες στην εφορία. Να πάμε να τα πάρουμε αυτά τα λεφτά. Είναι λεφτά του Ελληνικού Δημοσίου. Τα τζιράρουν οι κύριοι άτοκα και έρχονται κάθε τόσο χαριστικές πράξεις των διαφόρων υπουργών οικονομικών που τους τα χαρίζουν. Και γιατί να πληρώσουμε; Άσε πια τι γίνεται με τη φοροδιαφυγή και με τις φοροαπαλλαγές. Και βεβαίως θα επαναλάβουμε, πρέπει να πάρουμε αυτά τα λεφτά και να έρθουμε να καλύψουμε μαύρες τρύπες ή τέτοιου είδους εθνικές ανάγκες, όπως είναι αυτή που προτείνουμε.</seg>
               <seg>Υπάρχει και αυτό που και εσείς κάποτε, κύριοι συνάδελφοι του ΠΑ.ΣΟ.Κ. ζητάγατε. Η επιστροφή του δανείου της Γερμανίας και οι επανορθώσεις 13-14 τρις. Να πάμε να τους πούμε να μας τα δώσουν με δόσεις εν πάση περιπτώσει και με τα λεφτά αυτά να τιμήσουμε αυτούς που έδιωξαν τον</seg>
               <seg>κατακτητή από τη Χώρα μας.</seg>
               <seg>Θέλουμε λοιπόν, κύριοι συνάδελφοι, -και τελειώνω εδώ πέρα- να δούμε κατ’ αρχήν, συμφωνεί η Κυβέρνηση με τα ζητήματα που δεν έχουν οικονομικό έξοδο, επιστροφή περιουσιών, μνημείου, ιδιότητα των αντιστασιακών κ.λπ.</seg>
               <seg>Δεύτερο θέμα. Δεσμεύεται η Κυβέρνηση στο άμεσο χρονικό διάστημα να φέρει στη Βουλή κάτι τέτοιο; Νομίζουμε ότι είναι ερωτήσεις στις οποίες πρέπει να απαντήσει η Κυβέρνηση, γιατί ακριβώς, κύριε Υφυπουργέ, ο σεβασμός της εθνικής αντίστασης που όλοι οφείλουμε, πρέπει να αποκλείσει πλέον οποιαδήποτε λεηλασία εις βάρος της.</seg>
            </u>
            <u xml:id="debate_1994-02-01_speech_51" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Ο κ. Κολοζώφ έχει το λόγο.</seg>
            </u>
            <u xml:id="debate_1994-02-01_speech_52" who="orestis_kolozof">
               <note type="speaker">ΟΡΕΣΤΗΣ ΚΟΛΟΖΩΦ</note>
               <seg>Κύριε Πρόεδρε, καταθέσαμε αυτό το σχέδιο νόμου χωρίς φυσικά να έχουμε καμία πρόθεση να φέρουμε κάτι που χωρίζει τον Ελληνικό Λαό. Αντίθετα μάλιστα αυτό το σχέδιο νόμου που καταθέτουμε, εξαλείφει τις συνέπειες του εμφυλίου πολέμου και νομίζω ότι όλος ο Ελληνικός Λαός σήμερα στις σημερινές συνθήκες, συμφωνεί και συναινεί ότι πρέπει να ακολουθηθεί μια τέτοια πορεία. Και δεν μπορώ να καταλάβω γιατί πέρα από το τυπικό κώλυμα που πραγματικά υπάρχει, μπήκε και ένα τέτοιο θέμα στη σημερινή μας συζήτηση από την Αξιωματική Αντιπολίτευση.</seg>
               <seg>Σχετικά με την αξία αυτής της συζήτησης, εμείς δεν αισθανόμαστε ότι αυτή η συζήτηση πάει στο κενό. Είναι μια δέσμευση που έχει αναλάβει η Κυβέρνηση και που καθυστερεί να υλοποιήσει. Εμείς δεν έχουμε την δυνατότητα πράγματι να κάνουμε προτάσεις νόμου τέτοιου περιεχομένου, γιατί πραγματικά υπάρχει αυτό το συνταγματικό κώλυμα. Έχουμε όμως και δικαιούμαστε να έχουμε την ελπίδα ότι προβάλλοντας στη Βουλή, στις Επιτροπές αυτά τα ζητήματα στις πραγματικές τους διαστάσεις, για τη δικαίωση αυτών των ανθρώπων που έδωσαν τη ζωή τους σε δύσκολες στιγμές για την Πατρίδα μας, θα μπορούσαμε εκεί μέσα να πετύχουμε να συμφωνήσουμε αν θέλετε με την Κυβέρνηση, ότι ναι, πράγματι αυτό το νομοθέτημα πρέπει να γίνει, είναι αναγκαίο να γίνει.</seg>
               <seg>Να υπάρξει μια δέσμευση συγκεκριμένη από πλευράς Κυβερνήσεως, ότι θα έρθει το ίδιο, ή τροποποιημένο. Εν πάση περιπτώσει, αν είχαμε μια τέτοια κατηγορηματική δέσμευση εμείς δεν είχαμε κανένα λόγο να επιμέναμε να γίνει η συγκεκριμένη συζήτηση εδώ πέρα. Θα συναινούσαμε, θα προσφερόμασταν να βοηθήσουμε στη σύνταξη αυτού του νομοθετήματος που λύνει το πρόβλημα. Αυτό όμως δεν γίνεται και νομίζω πως πολύ σοφά και ο Πρόεδρος αλλά και το Σώμα, αποφασίσαμε να γίνει έτσι αυτή η συζήτηση, συνοπτικά. Δεν είναι λόγια που χάνονται εδώ μέσα, γιατί υπάρχει και η ηθική πλευρά του ζητήματος, η τοποθέτηση αν θέλετε των κομμάτων σε ένα τέτοιο σοβαρό ζήτημα εξαιρετικής σημασίας θα έλεγα, γιατί αφορά την ιστορία της Χώρας μας, αφορά και το μέλλον μας, αν λάβουμε υπόψη ότι αυτά θα μείνουν στις νέες γενιές για παραδειγματισμό.</seg>
               <seg>Δεν μπορώ να καταλάβω την οχύρωση πίσω από το τυπικό κώλυμα, για να μην υπάρξει συγκεκριμένη τοποθέτηση. Μας δίνεται η δυνατότητα και δεν καταλαβαίνω τη δυσκολία των κομμάτων να τοποθετηθούν επί της ουσίας πάνω σ’ αυτό το ζήτημα.</seg>
               <seg>Πάντως, πρέπει να μείνει στην ιστορία η θέση των κομμάτων και δεν ήταν ανάγκη να κάνουμε αυτήν τη συζήτηση γύρω από τις συνέπειες του Εμφυλίου Πολέμου, αν από την αρχή, μετά το 1981, όταν πρωτοήρθαν οι νόμοι και ψηφίστηκαν τότε, είχαν μεριμνήσει για το σύνολο του προβλήματος, Εθνική Αντίσταση-Εμφύλιος Πόλεμος. Θυμάστε βέβαια ότι το ζήτημα χωρίστηκε μέχρι μια ημερομηνία και από εκεί και πέρα το θέμα του Εμφυλίου κανείς δεν τολμούσε να το συζητήσει. Βέβαια ωρίμασε με την Οικουμενική Κυβέρνηση και έτσι λύθηκε ένα σημαντικό πρόβλημα που βάραινε τη ζωή του Τόπου μας.</seg>
            </u>
            <u xml:id="debate_1994-02-01_speech_53" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Ήρθε στην κυβέρνηση Τζαννετάκη και όχι στην Οικουμενική.</seg>
            </u>
            <u xml:id="debate_1994-02-01_speech_54" who="orestis_kolozof">
               <note type="speaker">ΟΡΕΣΤΗΣ ΚΟΛΟΖΩΦ</note>
               <seg>Έτσι είναι, κύριε Λεντάκη. Έχετε δίκιο. Ήρθε λοιπόν και απέδωσε δικαιοσύνη. Και είναι καταπληκτικό όταν οι συνάδελφοι του ΠΑ.ΣΟ.Κ. επιχειρηματολογούν γύρω από τα ζητήματα της Εθνικής Αντίστασης εκεί προσθέτουν και όλα όσα τράβηξαν οι αγωνιστές της Εθνικής Αντίστασης μετά τον Εμφύλιο Πόλεμο. Φυσικά το ένα συνδέεται με το άλλο, το ένα είναι συνέπεια του άλλου. Ήρθε λοιπόν αυτή η πρόταση σήμερα για να κλείσει το ζήτημα θετικά να μη μένουν υπολείμματα από εκείνη την εποχή και εν πάση περιπτώσει όλοι δεχόμαστε ότι σήμερα έχει ξεπεραστεί από την ελληνική κοινωνία.</seg>
               <seg>Κύριε Πρόεδρε, κάνω έκκληση στη δευτερολογία του ο κύριος Υφυπουργός στο βαθμό που μπορεί, να είναι πιο συγκεκριμένος στη δέσμευσή του ότι υπάρχει αυτό το ζήτημα και ότι σε ορισμένο χρονικό διάστημα, αν μπορούσε να το προσδιορίσει, θα έρθει εδώ στη Βουλή ένα ανάλογο νομοθέτημα.</seg>
               <seg>Εμείς είμαστε στη διάθεσή του να βοηθήσουμε με ότι υλικό έχουμε μαζέψει, υλικό το οποίο προέρχεται φυσικά και από τις οργανώσεις της Εθνικής Αντίστασης. Ευχαριστώ πολύ.</seg>
            </u>
            <u xml:id="debate_1994-02-01_speech_55" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Κύριοι συνάδελφοι, θα παρακαλέσω να διακόψουμε για λίγο τη συζήτηση της προτάσεως νόμου, προκειμένου να ανακοινώσω, ότι η Επιτροπή του Κανονισμού της Βουλής, κατέθεσε την έκθεσή της επί της προτάσεως του Προέδρου της Βουλής, για την τροποποίηση-προσθήκη παραγράφου στο άρθρο 156 του Κανονισμού της Βουλής (μέρος Α’ Κοινοβουλευτικό).</seg>
               <seg>Στη συνέχεια θα εισέλθουμε στη συμπληρωματική ημερήσια διάταξη με θέμα τη συζήτηση και ψήφιση σύμφωνα με τις διατάξεις του άρθρου 56 του Συντάγματος της πρότασης του Προέδρου της Βουλής, για την προσθήκη παραγράφου στο άρθρο 156 του Κανονισμού της Βουλής (μέρος Α’ Κοινοβουλευτικό).</seg>
               <seg>Ερωτάται το Σώμα, γίνεται δεκτή η πρόταση του Προέδρου της Βουλής για την προσθήκη παραγράφου στο άρθρο 156 του Κανονισμού της Βουλής (μέρος Α’ Κοινοβουλευτικό), κατ’ αρχήν, κατ’ άρθρο και στο σύνολο;</seg>
            </u>
            <u xml:id="debate_1994-02-01_speech_56" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
            </u>
            <u xml:id="debate_1994-02-01_speech_57" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Συνεπώς έγινε δεκτή ομοφώνως η πρόταση του Προέδρου της Βουλής για την προσθήκη παραγράφου στο άρθρο 156 του Κανονισμού της Βουλής (μέρος Α΄ Κοινοβουλευτικό), σε μόνη συζήτηση κατ’ αρχήν, κατ’ άρθρο και στο σύνολο και έχει ως εξής:</seg>
               <seg>"ΑΠΟΦΑΣΗ ΤΗΣ ΟΛΟΜΕΛΕΙΑΣ ΤΗΣ ΒΟΥΛΗΣ ΤΩΝ ΕΛΛΗΝΩΝ</seg>
               <seg>Για την προσθήκη παραγράφου στο άρθρο 156 του Κανονισμού της Βουλής</seg>
               <seg>(Μέρος Α’ - Κοινοβουλευτικό)</seg>
               <seg>Άρθρο 1</seg>
               <seg>Στο άρθρο 156 του Κανονισμού της Βουλής (Μέρος Α’ - Κοινοβουλευτικό) μετά την παράγραφο 1, προστίθεται παράγραφος 2 που έχει ως εξής και οι παράγραφοι 2, 3, 4, 5, 6, 7, 8, 9 αναριθμούνται αναλόγως.</seg>
               <seg>"2. Ο αριθμός των μελών της Επιτροπής αυξάνει έτσι ώστε να εκπροσωπούνται με ένα (1) τουλάχιστον μέλος και κατ’ αναλογίαν πάντοτε της δυνάμεώς τους όλες οι κατά τον Κανονισμό της Βουλής αναγνωριζόμενες Κοινοβουλευτικές Ομάδες.</seg>
               <seg>Η διάταξη του παραπάνω εδαφίου ισχύει και για τις Επιτροπές η συγκρότηση των οποίων έχει ήδη αποφασισθεί από τη Βουλή της Η’ περιόδου".</seg>
               <seg>Άρθρο 2</seg>
               <seg>Η ισχύς της παρούσης αρχίζει από τη δημοσίευση της στην Εφημερίδα της Κυβερνήσεως, με την επιφύλαξη του δευτέρου εδαφίου του άρθρου 1.</seg>
               <seg>Αθήνα, 1994</seg>
               <seg>Ο ΠΡΟΕΔΡΟΣ ΤΗΣ ΒΟΥΛΗΣ</seg>
               <seg>ΑΠΟΣΤΟΛΟΣ ΧΡ. ΚΑΚΛΑΜΑΝΗΣ"</seg>
            </u>
            <u xml:id="debate_1994-02-01_speech_58" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση της ανωτέρω προτάσεως.</seg>
            </u>
            <u xml:id="debate_1994-02-01_speech_59" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
            </u>
            <u xml:id="debate_1994-02-01_speech_60" who="apostolos_kaklamanis">
               <note type="speaker">Απόστολος Κακλαμάνης</note>
               <seg>Παρεσχέθη η ζητηθείσα εξουσιοδότηση.</seg>
               <seg>Συνεχίζεται η συζήτηση της προτάσεως νόμου "Συμπλήρωση της νομοθεσίας της αναγνώρισης της Εθνικής Αντίστασης κ.λπ.".</seg>
               <seg>Ο κ. Δημήτριος Γαϊτανίδης έχει το λόγο.</seg>
            </u>
            <u xml:id="debate_1994-02-01_speech_61" who="dimitrios_gaitanidis">
               <note type="speaker">ΔΗΜΗΤΡΙΟΣ ΓΑΙΤΑΝΙΔΗΣ</note>
               <seg>Κύριε Πρόεδρε, ίσως έτυχε η μοίρα σε μένα να μιλήσω, ο οποίος είμαι από ένα χωριό που στις 24 Οκτωβρίου 1941 είχε 157 θύματα σ’ έναν ομαδικό τάφο και τρεις δασκάλους. Από το ίδιο χωριό, στις 24 Απριλίου του 1944, Πύργοι και Μεσόβολο Κοζάνης Εωρδαίας έχουμε άλλους 350, σε άλλους 2 ομαδικούς τάφους.</seg>
               <seg>Είπε ο κύριος Υπουργός ότι υπάρχουν προβλήματα δημοσιονομικού ανοίγματος. Θα συμφωνήσω, το ξέρει και ο Ελληνικός Λαός, αλλά δεν θα χαρίσω εγώ την Εθνική Αντίσταση μόνο στην Αριστερά. Από τη δική μου οικογένεια σ’ αυτόν τον ομαδικό τάφο είναι ο πατέρας μου, τα αδέλφια μου, η γιαγιά μου, δύο αδέλφια της μάνας μου και θέλω τουλάχιστον ηθική και πολιτική δικαίωση.</seg>
               <seg>Οι άνθρωποι που κατέδωσαν και εν συνεχεία έγιναν οι εκτελέσεις έχουν αποκατασταθεί. Οι άνθρωποι όμως που έδωσαν τη ζωή τους για την ελευθερία και τη δημοκρατία αυτού του Τόπου δεν έχουν αποκατασταθεί. Ακόμα και οι δύο ομαδικοί τάφοι έγιναν με εράνους από τους κατοίκους και τα παιδιά ή τα εγγόνια αυτών των ανθρώπων.</seg>
               <seg>Είναι ηθική υποχρέωση, κύριοι συνάδελφοι, σ’ αυτά τα δύο χωριά τα οποία κατ’ εξοχήν είναι προσφυγικά από τον Πόντο -δεν ξέρω γιατί η Πολιτεία μέχρι σήμερα δεν τα είδε- που σήκωσαν το λάβαρο της ελευθερίας, που σήκωσαν το ανάστημά τους απέναντι στον κατακτητή, όχι μόνο έναντι των Γερμανών αλλά και των Βουλγάρων, να αποδώσει τον ελάχιστο φόρο τιμής. Διότι μέχρι σήμερα η Πολιτεία σ’ αυτούς τους ανθρώπους και τα παιδιά τους δεν έδωσε τον ελάχιστο φόρο τιμής.</seg>
               <seg>Θα συμφωνούσα με την πρόταση διότι η Πολιτεία έχει μία ηθική υποχρέωση να αποκαταστήσει τουλάχιστον τη μνήμη αυτών των ανθρώπων και να δώσει μια δικαίωση στα παιδιά και στα εγγόνια, όχι υλική αλλά μια δικαίωση ιστορική, μια δικαίωση που ανήκει εξ ολοκλήρου στον Ελληνικό Λαό.</seg>
               <seg>Το λέω με μεγάλο πόνο, κύριε Πρόεδρε, ότι γίνονται από την πλευρά της Πολιτείας κάθε χρόνο εκδηλώσεις για τα Καλάβρυτα. Με σεβασμό σκύβω το κεφάλι μου και εκεί. Στο χωριό όμως το δικό μου ποτέ η Πολιτεία δεν στάθηκε δίπλα σ’ αυτούς τους ανθρώπους. Δεν θέλω να πω βόρειοι και νότιοι πρόσφυγες και ντόπιοι αλλά έχει υποχρέωση αυτή η Πολιτεία, ιδιαίτερα το ΠΑ.ΣΟ.Κ., σ’ αυτούς τους ανθρώπους. Και θέλω να πω ότι από τους ψηφοφόρους εκεί τα 3/4 ψηφίζουν το ΠΑ.ΣΟ.Κ.. Δεν είναι επομένως προνόμιο της Αριστεράς η Εθνική Αντίσταση, είναι εξ ολοκλήρου του Ελληνικού Λαού που εκφράζεται σήμερα σε όλα τα κόμματα.</seg>
               <seg>Κύριε Πρόεδρε, εγώ είπα σ’ αυτούς τους ανθρώπους ότι θα αγωνιστώ γι’ αυτούς και θα φέρω τη φωνή τους εδώ μέσα. Έτυχε η μοίρα να μου δώσει τη δυνατότητα σήμερα να πω τις απόψεις μου.</seg>
               <seg>Κύριε Υπουργέ, γι’ αυτές τις γιαγιάδες που μείνανε, γι’ αυτούς τους ελάχιστους που απέμειναν, γιατί από 15 χρονών έως 65 χρονών είχαν εκτελεστεί στις 24 του Οκτώβρη του 1941 έχουμε μια υποχρέωση. Ένα μνημείο αξίζει σ’ αυτούς τους Έλληνες τους τρατέλληνες τους Πόντιους που τους αγνόησε η Πολιτεία συνειδητά. Ευχαριστώ πολύ.</seg>
            </u>
            <incident>
               <desc>(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΠΑΝΑΓΙΩΤΗΣ Ν. ΚΡΗΤΙΚΟΣ)</desc>
            </incident>
            <u xml:id="debate_1994-02-01_speech_62" who="panagiotis_kritikos">
               <note type="speaker">Παναγιώτης Κρητικός</note>
               <seg>Ο κ. Παπασπύρου έχει το λόγο, για να δευτερολογήσει.</seg>
            </u>
            <u xml:id="debate_1994-02-01_speech_63" who="ioannis_papaspurou">
               <note type="speaker">ΙΩΑΝΝΗΣ ΠΑΠΑΣΠΥΡΟΥ</note>
               <seg>Κύριε Πρόεδρε, πράγματι εκφράζω τη λύπη μου για την τοποθέτηση που έκανε προ ολίγου ο Εισηγητής της Πολιτικής Άνοιξης. Δεν μπορούσα να διανοηθώ ότι το θέμα της Εθνικής Αντίστασης και η ηθική και υλική αποκατάσταση των αγωνιστών της, ότι θα είναι ήσσονος σημασίας θέμα και ότι η συζήτηση του θέματος αυτού μέσα στη Βουλή θα υποβάθμιζε το Κοινοβούλιο. Είναι κουβέντες οι οποίες δυστυχώς δεν κολακεύουν την Πολιτική Άνοιξη, αλλά αντίθετα την θέτουν ενώπιον ολόκληρου του Ελληνικού Λαού, που κατά ποσοστό 80% είχε αγκαλιάσει την Εθνική Αντίσταση και με τον άλφα ή βήτα τρόπο είχε συμμετάσχει σε αυτή. Είναι λοιπόν απαράδεκτος ένας τέτοιος ισχυρισμός. Και δεν είναι μόνο ο Εισηγητής ο οποίος είναι νεαρός ο οποίος ούτε καν υπήρχε στα σπλάχνα της μητέρας του, αλλά και ο Κοινοβουλευτικός Εκπρόσωπος της Πολιτικής Άνοιξης συνηγόρησε υπέρ αυτής της απόψεως. Αυτό είναι απαράδεκτο, δεν μπορούσα να το διανοηθώ καθόλου. Είναι σπουδαίο θέμα η Εθνική Αντίσταση, και δεν εξετάζουμε αυτή τη στιγμή τις θυσίες, τους αγώνες και το ρόλο το σημαντικό που έπαιξε για την επιβίωση τότε του Ελληνικού Λαού, αλλά που επί 50 χρόνια είναι το κυρίαρχο θέμα που δεσπόζει στην ελληνική πολιτική και εθνική μας ζωή. Και αυτό το θέμα να το θεωρούμε ήσσονος σημασίας; Εκπλήσσομαι κυριολεκτικά. Δεν μπορούσα να διανοηθώ ότι θα υπήρχε τέτοια τοποθέτηση από ένα κόμμα το οποίο τουλάχιστον εμφανίζεται ως προοδευτικό κόμμα. Δικαιολογεί τους ισχυρισμούς πολλών που λένε ότι η Πολιτική Άνοιξη με τέτοιες τοποθετήσεις θα πάρει τη θέση της δεξιάς της δεξιάς.</seg>
            </u>
            <u xml:id="debate_1994-02-01_speech_64" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Αυτήν την έχετε πάρει εσείς. Δεν χρειάζεται.</seg>
            </u>
            <u xml:id="debate_1994-02-01_speech_65" who="ioannis_papaspurou">
               <note type="speaker">ΙΩΑΝΝΗΣ ΠΑΠΑΣΠΥΡΟΥ</note>
               <seg>Μη με προκαλείτε τώρα. Από σας δεν το περίμενα αυτό το πράγμα, γιατί έχετε μια ιστορία. Προδώσατε τα ιδανικά σας και τα όνειρά σας με αυτό τον ισχυρισμό σας; Δεν το καταλαβαίνω.</seg>
            </u>
            <u xml:id="debate_1994-02-01_speech_66" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Τα περί προδοσίας αφήστε τα.</seg>
            </u>
            <u xml:id="debate_1994-02-01_speech_67" who="ioannis_papaspurou">
               <note type="speaker">ΙΩΑΝΝΗΣ ΠΑΠΑΣΠΥΡΟΥ</note>
               <seg>Προδώσατε όλα αυτά που πιστεύατε κάποτε και ξεγελούσατε σεις τους ψηφοφόρους σας, όχι εμείς που είπατε προ ολίγου ότι δημαγωγούμε, ότι ψηφοθηρούμε εδώ μέσα και όλα αυτά.</seg>
               <seg>Κανείς δεν έχει το προνόμιο να είναι προστάτης των αγωνιστών της Εθνικής Αντίστασης. Το προνόμιο αυτό ανήκει σε όλους τους Έλληνες και δυστυχώς εσείς αυτήν τη στιγμή έχετε αποκηρύξει τον εαυτό σας.</seg>
            </u>
            <u xml:id="debate_1994-02-01_speech_68" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Κύριε Πρόεδρε, δεν μπορεί να μιλάει περί αποκηρύξεως και προδοσίας. Δεν του επιτρέπω.</seg>
            </u>
            <u xml:id="debate_1994-02-01_speech_69" who="panagiotis_kritikos">
               <note type="speaker">Παναγιώτης Κρητικός</note>
               <seg>Θα πάρετε το λόγο αμέσως, κύριε Λεντάκη.</seg>
               <seg>Κύριε Παπασπύρου, παρακαλώ χαμηλότερους τόνους. Είχαμε μία ήρεμη συζήτηση, ας μην την οξύνουμε.</seg>
            </u>
            <u xml:id="debate_1994-02-01_speech_70" who="ioannis_papaspurou">
               <note type="speaker">ΙΩΑΝΝΗΣ ΠΑΠΑΣΠΥΡΟΥ</note>
               <seg>Η τοποθέτησή σας τα λέει όλα, κύριε Λεντάκη.</seg>
            </u>
            <u xml:id="debate_1994-02-01_speech_71" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Δεν έχετε το ανάστημα να το λέτε αυτό.</seg>
            </u>
            <u xml:id="debate_1994-02-01_speech_72" who="panagiotis_kritikos">
               <note type="speaker">Παναγιώτης Κρητικός</note>
               <seg>Κύριε Λεντάκη, θα πάρετε το λόγο μόλις τελειώσει ο κ. Παπασπύρου.</seg>
            </u>
            <u xml:id="debate_1994-02-01_speech_73" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Δεν μπορεί να συνεχίζει τις ύβρεις, για να πάρω εγώ μετά το λόγο. Θα τον διακόψετε και θα πάρω εγώ φυσικά το λόγο.</seg>
            </u>
            <u xml:id="debate_1994-02-01_speech_74" who="panagiotis_kritikos">
               <note type="speaker">Παναγιώτης Κρητικός</note>
               <seg>Πολιτικές θέσεις εκφράζει ο κ. Παπασπύρου, δεν μπορώ να τον διακόψω. Δεν σας έβρισε.</seg>
            </u>
            <u xml:id="debate_1994-02-01_speech_75" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Όταν μιλάει περί προδοσίας δεν με έβρισε; Όταν λέει περί αποκηρύξεως του εαυτού μου δεν με βρίζει; Τι παραπάνω θα μπορούσε να πει;</seg>
            </u>
            <u xml:id="debate_1994-02-01_speech_76" who="ioannis_papaspurou">
               <note type="speaker">ΙΩΑΝΝΗΣ ΠΑΠΑΣΠΥΡΟΥ</note>
               <seg>Δεν σας είπα προδότη. Είπα απλώς ότι δεν είσθε εκείνος που ξέραμε. Δεν είσθε ο Ανδρέας Λεντάκης, ο αγωνιστής, ο Πρόεδρος της ΕΔΑ, ο άνθρωπος που είχε πάρει μέρος σε όλους αυτούς τους αγώνες.</seg>
            </u>
            <u xml:id="debate_1994-02-01_speech_77" who="panagiotis_kritikos">
               <note type="speaker">Παναγιώτης Κρητικός</note>
               <seg>Παρακαλώ, κύριε Παπασπύρου, να μην προσωποποιούμε το θέμα. Είχαμε ήρεμη συζήτηση σε ένα θέμα που πρέπει να μας ενώνει όλους.</seg>
            </u>
            <u xml:id="debate_1994-02-01_speech_78" who="ioannis_papaspurou">
               <note type="speaker">ΙΩΑΝΝΗΣ ΠΑΠΑΣΠΥΡΟΥ</note>
               <seg>Η τοποθέτησή σας ήταν τελείως διαφορετική και γι’ αυτό εδήλωσα ότι με εκπλήσσει. Είπατε ότι υποβαθμίζει το Κοινοβούλιο η συζήτηση. Ένα τόσο κορυφαίο θέμα, η Εθνική Αντίσταση, το διαμάντι και το στολίδι του Ελληνικού Λαού, η εποποιία που αναγνωρίστηκε από αυτή τη Βουλή του 1982 και που ο Λαός οφείλει και αναγνωρίζει ευγνωμοσύνη στους αγωνιστές της Εθνικής Αντίστασης, είναι δυνατόν να λέμε ότι δεν είναι σοβαρό θέμα; Εάν δεν είναι αυτό σοβαρό θέμα, τότε ποιο είναι;</seg>
               <seg>Αισθάνομαι πόνο γιατί και εγώ ανήκω σ’ αυτή την κατηγορία των αγωνιστών της Εθνικής Αντίστασης. Δεν ξέρω τι αντιμετώπισε ο Κοινοβουλευτικός Εκπρόσωπος της ΠΟΛ. Άνοιξης. τότε, αλλά εγώ αντιμετώπισα εκτελεστικό απόσπασμα Γερμανών και της συμμορίας των Πανωλιασκέων στο Μεταξουργείο, που με έστησαν στα 6 μέτρα και τους έφυγα μέσα από τα χέρια τους. Έχω κάθε ηθικό σθένος και ανάστημα να υπερασπίζομαι όχι μόνο τον εαυτό μου, αλλά και όλους εκείνους που έδωσαν τη ζωή τους, που αγωνίστηκαν για να είμαστε ελεύθεροι σήμερα και να απολαμβάνει ο Ελληνικός Λαός τη Δημοκρατία, την Ελευθερία και τη Δικαιοσύνη.</seg>
               <seg>Θέλω ακόμη να πω σαν Εισηγητής της Πλειοψηφίας και σαν Βουλευτής του ΠΑ.ΣΟ.Κ. ότι δεν είναι υπόσχεση ότι το ΠΑ.ΣΟ.Κ. δε θα δώσει οριστική λύση στο πρόβλημα της Εθνικής Αντίστασης. Μιλάω σαν ΠΑ.ΣΟ.Κ., μιλάω σαν Γραμματέας του Κοινοβουλευτικού Τομέα του Υπουργείου Οικονομικών, έχοντας υπόψη μου τις απόψεις και τις γνώμες όλων των Βουλευτών που ανήκουν στον Κοινοβουλευτικό Τομέα του ΠΑ.ΣΟ.Κ. του Υπουργείου Οικονομικών, ότι όπως και στα χρόνια των προηγουμένων κυβερνήσεων του ΠΑ.ΣΟ.Κ. και το 1982 με το νόμο ν. 1285 και το 1985 με το ν. 1543 αναγνωρίστηκε η Εθνική Αντίσταση, ύστερα από 40 χρόνια ταλαιπωρίας, διώξεων που αντιμετώπισε, θέλω να πιστεύω ότι και σήμερα το ΠΑ.ΣΟ.Κ. εάν δεν μπορέσει μέσα στον άμεσο χρόνο, πολύ σύντομα θα λύσει οριστικά το θέμα της πλήρους ηθικής και υλικής αναγνώρισης και αποκατάστασης της Εθνικής Αντίστασης.</seg>
            </u>
            <u xml:id="debate_1994-02-01_speech_79" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Κύριε Πρόεδρε, παρακαλώ το λόγο επί προσωπικού.</seg>
            </u>
            <u xml:id="debate_1994-02-01_speech_80" who="panagiotis_kritikos">
               <note type="speaker">Παναγιώτης Κρητικός</note>
               <seg>Ορίστε, κύριε Λεντάκη, έχετε το λόγο για να εξηγήσετε σε τι συνίσταται το προσωπικό σας θέμα.</seg>
            </u>
            <u xml:id="debate_1994-02-01_speech_81" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Υπάρχει και το πρώτο θέμα το υβριστικό. Την ανασκευή που έκανε ο κ. Παπασπύρου τη δέχομαι και φεύγει αυτό. Υπάρχει όμως ζήτημα σύμφωνα με το άρθρο που λέει περί αποδόσεως σε ομιλητή διαφορετικής γνώμης από εκείνης που εξέφρασε. Επ’ αυτού υπήρξε η οικοδόμηση ολόκληρου του λόγου του κ. Παπασπύρου.</seg>
            </u>
            <u xml:id="debate_1994-02-01_speech_82" who="panagiotis_kritikos">
               <note type="speaker">Παναγιώτης Κρητικός</note>
               <seg>Ορίστε, κύριε Λεντάκη, έχετε το λόγο επ’ αυτού.</seg>
            </u>
            <u xml:id="debate_1994-02-01_speech_83" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Ο κ. Παπασπύρου, αν δεν παρανόησε, τότε θα το έκανε σκόπιμα και δεν θέλω να του αποδώσω μία τέτοια μομφή.</seg>
               <seg>Η ουσία είναι ότι οικοδόμησε όλη την επιχειρηματολογία του σε μία πλήρη παρανόηση ή αλλοίωση της δικής μου ομιλίας, λέγοντας ότι η τοποθέτηση που έγινε εδώ, τόσο από τον Εισηγητή μας, αλλά κυρίως από μένα, σήμαινε ότι δεν έχει μεγάλη σημασία αυτό το θέμα για να το συζητήσουμε σήμερα.</seg>
               <seg>Εκείνο που είπα είναι ότι το Κοινοβούλιο έχει μία διαδικασία με την οποία εργάζεται, που προβλέπεται τόσο από το Σύνταγμα, όσο και από τον Κανονισμό. Η διαδικασία αυτή έχει τρείς κορυφαίες λειτουργίες. Η πρώτη και η σπουδαιότερη είναι η νομοθετική του εργασία. Η δεύτερη λειτουργία του είναι ο έλεγχος και η τρίτη είναι η συζήτηση επί σοβαρών θεμάτων, για την οποία υπάρχει διαδικασία. Αυτή η διαδικασία είναι, είτε η συζήτηση προ ημερησίας διατάξεως, όπως έγινε προ ημερών για το θέμα των Σκοπίων ή ακόμα η ώρα του Πρωθυπουργού η οποία με τον καινούργιο Κανονισμό κατηργήθη.</seg>
               <seg>Συγκεκριμένα, αναφέρω ότι στην ώρα του Πρωθυπουργού, ο Συνασπισμός είχε προκαλέσει συζήτηση και εκεί απεκαλύφθη ότι ο κ. Μητσοτάκης απεφάσισε τότε την κατάργηση των συντάξεων των αγωνιστών της Εθνικής Αντίστασης. Συνεπώς αυτό που ζήτησα είναι, εάν πραγματικά ενδιαφερόμαστε για να κάνουμε συζήτηση, να το φέρουμε προ ημερησίας διατάξεως και βεβαίως να συζητηθεί. Διότι από κει και πέρα θα μιλήσουμε.</seg>
               <seg>Η σημερινή, όμως, ώρα δεν είναι ώρα συζητήσεως. Είναι ώρα νομοθετήσεως. Και κανονικά είναι αντισυνταγματική η όλη συζήτηση, διότι το άρθρο 93 λέει ότι απαγορεύεται η συζήτηση, εφόσον δεν μπορεί να εισαχθεί αυτό το νομοσχέδιο. Άρα, γίνεται εκ περισσού. Συνεπώς, άν θέλουμε πραγματικά να είμαστε ουσιαστικοί, την ουσία την τοποθέτησα εγώ.</seg>
            </u>
            <u xml:id="debate_1994-02-01_speech_84" who="panagiotis_kritikos">
               <note type="speaker">Παναγιώτης Κρητικός</note>
               <seg>Είναι εκ περισσού ως προς την προέλευση.</seg>
            </u>
            <u xml:id="debate_1994-02-01_speech_85" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Εάν, όμως, θέλουμε επί της ουσίας να συζητήσουμε σήμερα, η ουσία είναι μία και μόνη. Όχι να αναπέμψουμε ύμνους στην Εθνική Αντίσταση. Αυτό είναι εύκολο, κανείς δεν το αρνείται. Πείτε μου ποιος σ’ αυτήν την Αίθουσα θα πει κάτι κατά της Εθνικής Αντίστασης; Και απορώ με τον κ. Κόρακα, που επίσης έκανε ότι δεν κατάλαβε και είπε ότι δεν μιλήσαμε για το αν τοποθετούμεθα επί της Εθνικής Αντιστάσεως. Αυτό είναι το ζήτημα;</seg>
               <seg>Και στην Ειδική Επιτροπή έθεσα ένα ουσιαστικό θέμα, όπως και τώρα. Εάν πραγματικά η Κυβέρνηση ενδιαφέρεται και έχει την βούληση να δώσει τις συντάξεις -διότι αυτή είναι η ουσία, και όχι απλώς να αναπέμψουμε έναν ύμνο στην Εθνική Αντίσταση, αυτό το κάνουμε όλοι- πρέπει να δεσμευθεί πότε χρονικά θα το φέρει. Τώρα δεν είναι έτοιμη; Πολύ ωραία! Σε πόσο χρονικό διάστημα; Γι’ αυτό είπα εγώ προηγουμένως "σε τρία τέρμινα"; Να πει σε ένα μήνα, σε δύο μήνες, σε ένα χρόνο, σε δύο χρόνια. Να δεσμευθεί εδώ πέρα λέγοντας "εγώ επιθυμώ, το δέχομαι, υιοθετώ το σχέδιο αυτό, θα το βελτιώσω". Γι’ αυτό είπε και ο κ. Κολοζώφ ότι άν η Κυβέρνηση μέσα στην Επιτροπή δεσμευόταν για συγκεκριμένο χρόνο, δεν θα φέρναμε το θέμα εδώ για συζήτηση.</seg>
               <seg>Άρα, η ουσία δεν ήταν να γίνει συζήτηση, η ουσία ήταν η δέσμευση. Εάν κάνω λάθος, κύριε Κολοζώφ διορθώστε με. Η ουσία ήταν η δέσμευση της Κυβερνήσεως, εάν η Κυβέρνηση πράγματι αυτά τα οποία λέγει, θα τα πράξει. Συνεπώς χρονικά να προσδιορίσει, πότε θα φέρει αυτό το νομοσχέδιο και εφόσον το επικροτεί, φυσικά να το ψηφίσουμε. Εκεί θα κριθούμε και εμείς, άν διαφωνούμε ή όχι. Θα κριθούμε επί της ουσίας και όχι απλώς να κάνουμε μία συζήτηση, άν η Εθνική Αντίσταση ήταν σημαντικό πράγμα ή όχι και τι έδωσε. Εδώ κάνουμε διάλεξη, την οποία μπορούμε να την κάνουμε οποτεδήποτε. Και κανείς δεν έχει αντίρρηση να υμνήσει την Εθνική Αντίσταση.</seg>
            </u>
            <u xml:id="debate_1994-02-01_speech_86" who="panagiotis_kritikos">
               <note type="speaker">Παναγιώτης Κρητικός</note>
               <seg>Προσωπικό επικαλείσθε, επί της ουσίας μιλάτε απόψε.</seg>
            </u>
            <u xml:id="debate_1994-02-01_speech_87" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Ναι, αλλά προσέξτε! Επί της ουσίας μιλάω, γιατί ο κ. Παπασπύρου, όπως και ο κ. Κόρακας, προφανώς παρεννόησαν την τοποθέτησή μας και άρχισαν να μέμφονται την Πολιτική Άνοιξη και να λένε ότι τοποθετείται η Άνοιξη δεξιότερα της Δεξιάς. Από πού βγάλαμε αυτά τα συμπεράσματα που είναι εύκολα προς κατανάλωση; Όταν ζητάμε την ουσία, όταν ζητάμε να βάλουμε τα δάκτυλα επί τον τύπον των ήλων, τότε επειδή αυτό καίει, μεταθέτουμε το ζήτημα και λέμε ότι "το ζήτημα δεν είναι να δεσμευθεί η Κυβέρνηση, αλλά το ζήτημα είναι άν λέμε μπράβο στην Εθνική Αντίσταση". Βεβαίως το λέμε. Τότε τελείωσε η συζήτηση και φύγαμε ικανοποιημένοι από αυτή την Αίθουσα. Αυτό δεν είναι υποκρισία, δεν είναι δημαγωγία; Πείτε μου τότε, τί νόημα έχουν οι λέξεις πλέον, όταν αφαιρείται το περιεχόμενο;</seg>
               <seg>Η δημαγωγία είναι, όταν πράγματι λέμε πράγματα που δεν πιστεύουμε, πράγματα που δεν κάνουμε. Αν δεν παντρεύουμε τα λόγια με τις πράξεις, τότε δημαγωγούμε. Αυτό είπα και αυτή την πρακτική κατήγγειλα. Δεν κατήγγειλα την συζήτηση, αλλά την πρακτική η οποία φέρνει μία συζήτηση δίχως περιεχόμενο. Ζητάμε να υπάρξει περιεχόμενο.</seg>
            </u>
            <u xml:id="debate_1994-02-01_speech_88" who="panagiotis_kritikos">
               <note type="speaker">Παναγιώτης Κρητικός</note>
               <seg>Παρακαλώ τελειώνετε. Έχετε το δικαίωμα της τριτολογίας.</seg>
            </u>
            <u xml:id="debate_1994-02-01_speech_89" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Το περιεχόμενο είναι η δέσμευση της Κυβερνήσεως σε συγκεκριμένο χρόνο να φέρει αυτό το νομοσχέδιο. Ιδού η Ρόδος, ιδού και το πήδημα.</seg>
            </u>
            <u xml:id="debate_1994-02-01_speech_90" who="panagiotis_kritikos">
               <note type="speaker">Παναγιώτης Κρητικός</note>
               <seg>Η εισηγητής της Νέας Δημοκρατίας, κα Γιαννάκου-Κουτσίκου έχει το λόγο.</seg>
            </u>
            <u xml:id="debate_1994-02-01_speech_91" who="marieta_giannakou-koutsikou">
               <note type="speaker">ΜΑΡΙΕΤΑ ΓΙΑΝΝΑΚΟΥ-ΚΟΥΤΣΙΚΟΥ</note>
               <seg>Κύριε Πρόεδρε, με πολύ σεβασμό προς την έννοια της Εθνικής Αντίστασης, αλλά και προς την ιστορική αλήθεια θέλω να επισημάνω τα εξής: Αναλύθηκαν εδώ τα συνταγματικά κωλύματα, έγιναν συγκεκριμένες τοποθετήσεις, τοποθετήθηκε και η Κυβέρνηση σαφέστατα και προσωπικώς δεν αντιλαμβάνομαι προς τι η περαιτέρω συζήτηση. Ήδη έχουμε ολισθήσει πέραν των συνταγματικών επιταγών και θέλω να υπενθυμίσω ότι εκτός από την ανάδειξη της ουσίας των θεμάτων κατά τις συζητήσεις, αυτό το Κοινοβούλιο έχει ως μεγίστη υποχρέωση τη διαφύλαξη του γράμματος και του πνεύματος του Συντάγματος και του Κανονισμού της Βουλής.</seg>
               <seg>Νομίζω λοιπόν πως ουσία η συζήτηση έχει περαιωθεί. Θα παρακαλούσα αυτό να γίνει και πρακτικά.</seg>
            </u>
            <u xml:id="debate_1994-02-01_speech_92" who="panagiotis_kritikos">
               <note type="speaker">Παναγιώτης Κρητικός</note>
               <seg>Ο κ. Στριφτάρης έχει το λόγο.</seg>
            </u>
            <u xml:id="debate_1994-02-01_speech_93" who="spuridon_stiftaris">
               <note type="speaker">ΣΠΥΡΙΔΩΝ ΣΤΙΦΤΑΡΗΣ</note>
               <seg>Κύριε Πρόεδρε, καλό έκανε η συζήτηση γιατί τοποθετήθηκε και η Πολιτική Άνοιξη, η οποία στην Επιτροπή δεν είχε τοποθετηθεί.</seg>
               <seg>Αλλά το ζητούμενο πραγματικά είναι αν η Κυβέρνηση θα δεσμευθεί -και αυτή την έννοια έχει η συζήτηση- σε τακτό χρονικό διάστημα να φέρει αυτό, ή άλλο, ή παρόμοιο νομοσχέδιο που θα αποκαθιστά πραγματικά τους αγωνιστές της Εθνικής Αντίστασης και του εμφύλιου.</seg>
               <seg>Με αυτή την άποψη πιστεύω ότι δεν είναι καιρός πια να ξεφεύγει η Κυβέρνηση με το "σεβόμαστε την Εθνική Αντίσταση και μελετάμε με πολύ προσοχή το θέμα".</seg>
               <seg>Μελετημένο είναι το θέμα, κύριε Υπουργέ, και συγκεκριμένες οι προτάσεις. Επ’ αυτών των προτάσεων καλείστε, όχι μόνο να πείτε αν συμφωνείτε ή όχι, αλλά και πότε θα έλθει για συζήτηση από τη μεριά της Κυβέρνησης ένα τέτοιο νομοσχέδιο. Ευχαριστώ.</seg>
            </u>
            <u xml:id="debate_1994-02-01_speech_94" who="panagiotis_kritikos">
               <note type="speaker">Παναγιώτης Κρητικός</note>
               <seg>Ο κύριος Υφυπουργός έχει το λόγο.</seg>
            </u>
            <u xml:id="debate_1994-02-01_speech_95" who="alexandros_papadopoulos">
               <note type="speaker">ΑΛΕΞΑΝΔΡΟΣ ΠΑΠΑΔΟΠΟΥΛΟΣ</note>
               <seg>Ήλπιζα, κύριε Πρόεδρε, ότι δεν θα χρειαζόταν να δευτερολογήσω, γιατί νόμιζα ότι με τη σύντομη δήλωσή μου θα εκδηλώνονταν με τον πιο σαφή τρόπο η πρόθεση της Κυβέρνησης. Αλλά φαίνεται ότι το θέμα αυτό, που απαιτεί πολύ σεβασμό - και η Κυβέρνηση του ΠΑΣΟΚ το έχει δείξει και το έχει καταδείξει από το 1981 μέχρι το 1988, με τους αλλεπάλληλους νόμους που ανέδειξαν την Εθνική Αντίσταση προσφέρεται και για μεγαλαυχίες.</seg>
               <seg>Όσο λιγότερα λέμε, τόσο καλύτερα και όσα περισσότερα πράττουμε, τόσο ακόμα καλύτερα.</seg>
               <seg>Θέλω να δώσω μερικές διαδικαστικές απαντήσεις, για να μη μένουν μετέωρα μερικά πράγματα. Είπε ο Εκπρόσωπος του ΚΚΕ ότι υπάρχουν και άλλες διατάξεις, που δεν είναι συνταξιοδοτικού χαρακτήρα. Απάντηση: Συζητάμε επί της αρχής και όταν υπάρχουν και άλλες διατάξεις σε ένα νομοσχέδιο καθαρά συνταξιοδοτικό, αυτά συμπεριλαμβάνονται μέσα και δεν αναιρούν το συνταξιοδοτικό χαρακτήρα. Και εξακολουθώ και επιμένω ότι για στοιχειώδη σεβασμό στους συνταγματικούς κανόνες δεν θα έπρεπε να έχει έλθει για συζήτηση αυτό το νομοσχέδιο όπως όλοι μας αποφασίσαμε στην Επιτροπή.</seg>
               <seg>Το δεύτερο που θέλω να πω έχει σχέση με τη σαφή θέση της Κυβέρνησης. Γνωρίζατε ότι δεν μπορεί να γίνει συζήτηση και να παρθούν αποφάσεις. Παρ’ όλα αυτά φτιάξατε το συνταξιοδοτικό αυτό νομοσχέδιο. Καλά κάνατε. Έχουν γίνει κατ’ επανάληψη και στην περίοδο μάλιστα της Νέας Δημοκρατίας και ουδέποτε η Νέα Δημοκρατία τα έφερε προς συζήτηση στη Βουλή. Πλην όμως τώρα φέρνετε για συζήτηση στη Βουλή ένα άλλο συνταξιοδοτικό νομοσχέδιο.</seg>
               <seg>Αλλά αν πραγματικά θέλατε την πρόθεση της Κυβέρνησης πάνω σ’ αυτό το θέμα θα μπορούσατε να έχετε υποβάλει επερώτηση να το συζητήσουμε με όλη μας την άνεση, για να μπορεί και η Κυβέρνηση να πει τις σκέψεις της. Γιατί σήμερα προχωρήσαμε σε μία περίεργη συζήτηση με δεδομένο ότι υπάρχουν και συνταγματικοί περιορισμοί, οι οποίοι έχουν γίνει αποδεκτοί απ’ όλους μας.</seg>
               <seg>Αλλά προχωρήσατε και σε κάτι άλλο, που με ενόχλησε - γιατί προσωπικά εγώ και αν θέλετε και για λόγους ιστορίας της οικογένειάς μου, και με πολύ σεβασμό πάνω σ’ αυτή την ιστορία δεν θα ήθελα να συμβάλω σε πλειοδοσίες ενδιαφέροντος πάνω στο ζήτημα της Εθνικής Αντίστασης- και μας είπατε ότι είναι λόγια περί σεβασμού και ενδιαφέροντος της Κυβέρνησης. Και αναφερθήκατε στο θέμα των συνεπειών του εμφυλίου πολέμου, στον περίφημο νόμο που έγινε από την κυβέρνηση Τζαννετάκη, που ήσασταν συγκυβέρνηση. Εάν θέλατε -δεν ήθελα να το πω- να δείξετε ενδιαφέρον για την Εθνική Αντίσταση τότε, θα μπορούσατε να φέρετε σε κύρωση την υπουργική απόφαση της 18-5-89, που υπέγραψε ο τότε Υπουργός Οικονομικών, αλλά που δεν πρόλαβε να την κυρώσει με νόμο και που ρύθμιζε πολύ σημαντικά θέματα, όπως την παράταση των προθεσμιών για αναγνώριση ιδιότητος του αγωνιστή, παρέκταση προθεσμιών στις επιτροπές αποκατάστασης κ.λπ. Η μη ρύθμιση αυτών, τότε που ήσασταν στη συγκυβέρνηση, ήταν ένας από τους βασικότερους λόγους που οδήγησαν και διευκόλυναν, αν θέλετε, τις νομοθετήσεις της Νέας Δημοκρατίας αργότερα.</seg>
               <seg>Καλό όμως να μην κάνουμε ότι έχουμε περισσότερο ή λιγότερο ενδιαφέρον. Αυτά, η κοινοβουλευτική ιστορία θα τα καταδείξει. Μου κάνει, όμως, εντύπωση το εξής: Είπε ο κ. Κολοζώφ ότι θέλει μία σαφή δήλωση από την Κυβέρνηση, περί ενός χρόνου ο οποίος να μην είναι συγκεκριμένος, αλλά να είναι κάπως προσδιορισμένος.</seg>
               <seg>Είπα και επαναλαμβάνω, με απόλυτη σαφήνεια: Είναι δεδομένος ο σεβασμός -και η έννοια αυτή έχει περιεχόμενο- της Κυβέρνησης και το ενδιαφέρον και πάνω στα αιτήματα των αγωνιστών της Εθνικής Αντίστασης. Είπαμε και κάτι άλλο, χωρίς να είναι το απόλυτο κριτήριο. Είμαστε υποχρεωμένοι να συνεκτιμήσουμε και τα δημοσιονομικά δεδομένα της χώρας αυτή τη στιγμή, για να μπορέσουμε να ικανοποιήσουμε αποτελεσματικά το αίτημα αυτό που είναι πανελλήνιο. Αλλά είπα και κάτι τρίτο, ότι η μελέτη αυτή, η πολύ σοβαρή και υπεύθυνη, ελπίζουμε ότι πολύ σύντομα -με αναγκάζετε να το επαναλάβω και καλά κάνω- θα μας οδηγήσει στην αντιμετώπιση αυτού του πολύ σοβαρού θέματος για την Κυβέρνηση και για τον Ελληνικό Λαό. Τίποτε άλλο, ευχαριστώ.</seg>
            </u>
            <u xml:id="debate_1994-02-01_speech_96" who="orestis_kolozof">
               <note type="speaker">ΟΡΕΣΤΗΣ ΚΟΛΟΖΩΦ</note>
               <seg>Μέσα στο 1994 δηλαδή...</seg>
            </u>
            <u xml:id="debate_1994-02-01_speech_97" who="panagiotis_kritikos">
               <note type="speaker">Παναγιώτης Κρητικός</note>
               <seg>Ο Κοινοβουλευτικός Εκπρόσωπος του ΚΚΕ κ. Σκυλλάκος έχει το λόγο.</seg>
            </u>
            <u xml:id="debate_1994-02-01_speech_98" who="antonis_skullakos">
               <note type="speaker">ΑΝΤΩΝΗΣ ΣΚΥΛΛΑΚΟΣ</note>
               <seg>Θα είμαι σύντομος.</seg>
               <seg>Για το σεβασμό μας απέναντι στην Εθνική Αντίσταση, όλοι μιλάμε. Εμπράκτως όμως, τι κάνουμε; Η Νέα Δημοκρατία ανέτρεψε διατάξεις που αφορούσαν τους αντιστασιακούς. Καταθέτει νομοσχέδιο οικονομικού χαρακτήρα, κατά παράβαση του σχετικού άρθρου του Συντάγματος, και θέλει να το συζητήσει. Αυτήν την πρόταση νόμου που εμπίπτει στην ίδια συνταγματική διάταξη, στο ίδιο κώλυμα, δεν θέλει να την συζητήσουμε σήμερα. Το περνάει έτσι. Επί της ουσίας δεν συμφωνεί με τις διατάξεις που προτείνουμε. Αυτή είναι η ουσία του ζητήματος. Εάν έχει αντίθετη γνώμη, να σηκωθεί ο Κοινοβουλευτικός Εκπρόσωπος και να πει ότι συμφωνεί με όλες τις διατάξεις τις οποίες φέρνει το ΚΚΕ.</seg>
               <seg>Δεύτερον, η Πολιτική Άνοιξη για τα διαδικαστικά ζητήματα έχει σωστή τοποθέτηση. Για το ζήτημα του σεβασμού προς την Αντίσταση, επίσης. Για το ζήτημα εάν συμφωνεί με την ουσία των προτάσεών μας, με τους βασικούς άξονες του νομοσχεδίου, ανεξάρτητα αν το συζητάμε σήμερα επί της ουσίας ή όχι, δεν έχουμε σαφή τοποθέτηση από την πλευρά της Πολιτικής Άνοιξης. Μακάρι να κάνω λάθος. Εδώ είναι ο Κοινοβουλευτικός της Εκπρόσωπος να το διευκρινίσει.</seg>
               <seg>Και τελειώνω με την πλευρά της Κυβέρνησης. Λέει ο κύριος Υφυπουργός ότι αν θέλαμε να κάναμε συζήτηση επί της ουσίας, να το φέρναμε με επερώτηση. Δηλαδή εάν αυτή τη στιγμή συζητούσαμε επερώτηση, θα ήσασταν πιο συγκεκριμένος κύριε Υφυπουργέ; Εμείς δεν ζητάμε δήλωση-δέσμευση, απλώς. Θέλουμε και τακτό χρονικό διάστημα, μέχρι πότε θα φέρετε σχέδιο νόμου. Και λέμε, έστω μέσα στο 1994, διότι περιμένουν οι αντιστασιακές οργανώσεις, περιμένουν δεκάδες χιλιάδες, εκατοντάδες χιλιάδες ίσως, αντιστασιακοί, οπαδοί όχι μόνο του δικού μας κόμματος, αλλά και του δικού σας, ίσως και άλλων κομμάτων. Υπάρχει μία υποχρέωση απέναντι στην κοινωνία. Δεν είναι εύλογο, έστω, παρ’ όλο που υπάρχει το τυπικό κώλυμα σήμερα, να ζητάμε δέσμευση για τακτό χρονικό διάστημα; Και δεν μας δίνετε αυτή τη δέσμευση. Αυτή είναι η ουσία του ζητήματος.</seg>
            </u>
            <u xml:id="debate_1994-02-01_speech_99" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Κύριε Πρόεδρε, το λόγο.</seg>
            </u>
            <u xml:id="debate_1994-02-01_speech_100" who="panagiotis_kritikos">
               <note type="speaker">Παναγιώτης Κρητικός</note>
               <seg>Έχετε το λόγο, κύριε Λεντάκη.</seg>
            </u>
            <u xml:id="debate_1994-02-01_speech_101" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Τελικώς, το ΚΚΕ φαίνεται ότι αντελήφθη την τοποθέτησή μας. Γιατί ο κ. Στριφτάρης είπε ότι δεν είχαμε τοποθετηθεί στην επιτροπή, αλλά εδώ το θέσαμε. Του διαβάζω το απόσπασμα που υπάρχει από την επιτροπή, που είναι αυτά που επανέλαβα εδώ πέρα. Εάν τα είχε διαβάσει δεν θα είχε πει αυτά τα πράγματα.</seg>
               <seg>Είπα βεβαίως ότι το συνταγματικό κώλυμα, που προέβαλε, ο Υπουργός υπάρχει και συνεπώς, δεν μπορεί να συζητηθεί το θέμα. Εν τούτοις, εάν η κυβέρνηση επιθυμεί να δώσει λύση σε ένα χρονίζον σοβαρό θέμα, μπορεί να προσδιορίσει συγκεκριμένη ημερομηνία της συζητήσεως για τη ρύθμιση αυτού του θέματος. Η τοποθέτηση ήταν σαφέστατη. Έβαλα, εάν επιθυμεί η Κυβέρνηση, μπορεί να το προσδιορίσει με συγκεκριμένο χρόνο. Εάν πάρετε δε τα αναλυτικά πρακτικά, θα δείτε ότι εκεί επέμεινα να προσδιορίσει το χρόνο. Αυτή ήταν η ουσία.</seg>
               <seg>Και έθεσα ένα ερώτημα σήμερα, επειδή με ρώτησε και ο κ. Σκυλλάκος. Η ουσία της προτάσεως του Κομμουνιστικού Κόμματος σήμερα, ποια είναι; Να γίνει απλώς συζήτηση, ή να υπάρξει μία δέσμευση για τη λύση του προβλήματος; Προφανώς, να υπάρξει δέσμευση για τη λύση του προβλήματος. Αυτή ήταν και η τοποθέτησή μας: Δεν έχει κανένα νόημα μία συζήτηση, που γίνεται για τη συζήτηση. Διότι, στο κάτω-κάτω, υπάρχουν και άλλες διαδικασίες. Πολύ σωστά είπε και ο κύριος Υφυπουργός, ότι αν θέλουμε απλώς να κάνουμε μία τέτοια συζήτηση, μπορεί στο κάτω-κάτω να ελεγχθεί η Κυβέρνηση με μία επερώτηση. Άρα, στην επερώτηση θα υπάρξουν τοποθετήσεις και μια συζήτηση για την αξιολόγηση της Αντίστασης κ.λπ., κ.λπ.</seg>
               <seg>Αυτό είπα κι εγώ προηγουμένως. Υπάρχει τρόπος να γίνει. Και προ ημερησίας διατάξεως συζήτηση, εάν τελικά αξιολογείται με αυτόν τον τρόπο.</seg>
            </u>
            <u xml:id="debate_1994-02-01_speech_102" who="antonis_skullakos">
               <note type="speaker">ΑΝΤΩΝΗΣ ΣΚΥΛΛΑΚΟΣ</note>
               <seg>Επί της ουσίας της πρότασής μας, συμφωνεί η Πολιτική Άνοιξη;</seg>
            </u>
            <u xml:id="debate_1994-02-01_speech_103" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Σας είπα: Η ουσία της προτάσεώς σας δεν είναι να δεσμευθεί η Κυβέρνηση;</seg>
            </u>
            <u xml:id="debate_1994-02-01_speech_104" who="antonis_skullakos">
               <note type="speaker">ΑΝΤΩΝΗΣ ΣΚΥΛΛΑΚΟΣ</note>
               <seg>Όχι αυτό μόνο. Έχουμε και προτάσεις, ορισμένες κατηγορίες να συνταξιοδοτηθούν κ.λπ.</seg>
            </u>
            <u xml:id="debate_1994-02-01_speech_105" who="andreas_lentakis">
               <note type="speaker">ΑΝΔΡΕΑΣ ΛΕΝΤΑΚΗΣ</note>
               <seg>Εσείς λέτε τώρα να πιάσουμε και τις λεπτομέρειες. Επί των λεπτομερειών θα υπάρξει τοποθέτηση, όταν θα συζητηθεί. Γιατί να τοποθετηθούμε τώρα;</seg>
            </u>
            <u xml:id="debate_1994-02-01_speech_106" who="panagiotis_kritikos">
               <note type="speaker">Παναγιώτης Κρητικός</note>
               <seg>Κηρύσσεται περαιωμένη η συζήτηση επί της αρχής της προτάσεως νόμου αρμοδιότητας του Υπουργείου Οικονομικών "Συμπλήρωση της νομοθεσίας για την αναγνώριση της Εθνικής Αντίστασης και την άρση των συνεπειών του εμφυλίου πολέμου - Κατάργηση των άρθρων 6 και 7 του ν.1976/1991" των συναδέλφων του ΚΚΕ.</seg>
               <seg>Όσοι αποδέχονται την αρχή της προτάσεως, παρακαλώ να εγερθούν.</seg>
               <seg>Δεν ηγέρθη ο προβλεπόμενος από τον Κανονισμό αριθμός και η πρόταση απορρίπτεται.</seg>
               <seg>Κύριοι συνάδελφοι, δέχεσθε να λύσουμε τη συνεδρίαση;</seg>
            </u>
            <u xml:id="debate_1994-02-01_speech_107" who="bouleutis/es">
               <note type="speaker">βουλευτης/ες</note>
               <seg>Μάλιστα, μάλιστα.</seg>
               <seg>Με τη συναίνεση του Σώματος και ώρα 20.23’ λύεται η συνεδρίαση για αύριο Τετάρτη 2 Φεβρουαρίου 1994 και ώρα 18.00’, με αντικείμενο εργασιών του Σώματος κοινοβουλευτικό έλεγχο, αναφορές και ερωτήσεις αρμοδιότητας Υπουργείου Πολιτισμού και στη συνέχεια νομοθετική εργασία, σύμφωνα με την ημερήσια διάταξη.</seg>
               <seg>Ο ΠΡΟΕΔΡΟΣ</seg>
               <seg>ΟΙ ΓΡΑΜΜΑΤΕΙΣ</seg>
            </u>
         </div>
      </body>
   </text>
</TEI>
